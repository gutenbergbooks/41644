  <!DOCTYPE html PUBLIC "-//W3C//DTD XHTML 1.0 Strict//EN"
        "http://www.w3.org/TR/xhtml1/DTD/xhtml1-strict.dtd">
         <html xmlns="http://www.w3.org/1999/xhtml" lang="fr" xml:lang="fr">
    <head>
	<meta http-equiv="Content-Type"
		content="text/html;charset=UTF-8" />
	<meta http-equiv="Content-Style-Type" content="text/css" />
    <title>
      The Project Gutenberg's eBook of Correspondance Diplomatique de Bertrand de Salignac de la Mothe Fénélon, by Bertrand de Salignac de la Mothe Fénélon, Tome sixième</title>
      <link rel="coverpage" href="images/cover.jpg" />
   <style type="text/css">

   h1,h2   {text-align: center;
            clear: both;}

   h1   {margin-top: 4em;}

   h2   {margin-top: 4em;}

    .titre
    {
    text-align: center;
    line-height: 2;
    margin-top: 2em;
    margin-bottom: 2em;
    }

    .dest {margin-left: 5%; margin-top: 2em;
          font-variant: small-caps; font-size: 95%;}

    hr.c5  {width: 5%; margin-top: 2em; margin-bottom: 2em;}
    hr.c15 {width: 15%; margin-top: 2em; margin-bottom: 2em;}

     table     {margin-left: auto; margin-right: auto; width: 55%;}
     .tdr      {text-align: right; vertical-align: bottom;}
     .tdl      {text-align: left; vertical-align: top;
               padding-left: 1em; text-indent: -1em;}
     th.inter  {padding-top: 1em; padding-bottom: 0.3em; text-align: left;
               font-weight: normal;}

    .pagenum  { /* uncomment the next line for invisible page numbers */
            /*  visibility: hidden;  */
                position: absolute;
                right: 5%;
                font-size: 0.6em;
                font-variant: normal;
                font-style: normal;
                text-align: right;
                background-color: #FFFACD;
                border: 1px solid;
                padding: 0.3em;
              } /* page numbers */

/* footnotes */
    .footnotes        {border: 1px dashed; background-color: #F0FFFF;}
    .footnote         {margin-left: 15%; margin-right: 15%; font-size: 0.9em;}
    .footnote .label,
    .fnanchor         {vertical-align: super; text-decoration: none; font-size: x-small; font-weight: normal; font-style: normal;
                      text-decoration: none;}

    .blockquote       {font-size: 95%; margin-left: 5%; margin-right: 10%; margin-top: 2em;}
    .header            {text-align: center; margin-top: 2em;}
    p.header:first-line      {font-weight: bold;}

    .tnote     {margin: auto;
               margin-top: 2em;
               border: 1px solid;
               padding: 1em;
               background-color: #F0FFFF;
               width: 25em;}

     sup      {font-size: 0.8em; font-variant: normal;}

    .indent  {margin-left: 15%; margin-right: 5%; font-size: 0.9em;}
    .hanging  {margin-left: 2em; text-indent: -1em;}
    .center   {text-align: center;}
    .smcap    {font-variant: small-caps; font-size: 85%;}
    .fancyfont {font-family: "Old English Text MT",fantasy,sans-serif;}

    .p2       {margin-top: 2em;}
    .p4       {margin-top: 4em;}

    .i2       {margin-left: 2em;}

    .xxs   {font-size: xx-small;}
    .xs    {font-size: x-small;}
    .small {font-size: small;}
    .medium {font-size: medium;}
    .large  {font-size: large;}
    .xlarge {font-size: x-large;}

    .right    { text-align: right; clear: both; margin-left: 25%; width: 75%;}

@media screen
{
   body
    {
        width: 90%;
        max-width: 45em;
        margin: auto;
    }
    p
    {
        margin-top: .75em;
        margin: 0.75em auto;
        text-align: justify;
    }
}

@media print, handheld
{
    p
    {
    margin-top: .75em;
    text-align: justify;
    margin-bottom: .75em;
      }

    .smcap
    {
    text-transform: uppercase;
    font-size: 80%;
    }

    hr.c5
    {
    width: 5%;
    margin-left: 47.5%;
    margin-top: 2em;
    margin-bottom: 2em;
    }

    hr.c15
    {
    width: 15%;
    margin-left: 42.5%;
    margin-top: 2em;
    margin-bottom: 2em;
    }
}

@media handheld
{
    body
    {
        margin: 0.5em;
        padding: 0;
        width: 90%;
    }

    .tnote
    {
    width: auto;
    }

    table
    {
     margin-left: 20%;
    }
}

      </style>
   </head>
<body>

<div class="tnote">
<p>Notes de transcription:<br />
Les erreurs clairement introduites par le typographe ont été corrigées.
L'orthographe d'origine a été conservée et n'a pas été harmonisée.</p>
<p>Sur la page <a href="#Page_456">456</a>, l'expression <span class="xs">V</span><sup>c</sup> signifie
que le chiffre romain doit être multiplié par cent. Le symbol <sup>#</sup>, qui suit, pourrait
représenter une «lire», car il est suivi du mot «d'esterling» et c'est sous
le nom de «lire» que le livre sterling était connu à l'époque en France.</p></div>

<p><a id="Page_I"> </a></p>

<h1><span class="large">CORRESPONDANCE</span><br />
DIPLOMATIQUE</h1>

<p class="center xs">DE</p>

<p class="p2 titre"><span class="small"><b>BERTRAND DE SALIGNAC</b></span><br />
<b>DE LA MOTHE FÉNÉLON</b>,<br />
<span class="xxs">AMBASSADEUR DE FRANCE EN ANGLETERRE</span><br />
<span class="xxs">DE 1568 A 1575,</span></p>

<p class="p2 titre"><span class="xs">PUBLIÉE POUR LA PREMIÈRE FOIS</span><br />
<span class="small fancyfont">Sur les manuscrits conservés aux Archives du Royaume.</span></p>

<p class="p4 titre medium"><b>TOME SIXIÈME.</b><br />
<b>ANNEÉS 1574-1575.</b></p>

<p class="p4 center"><b>PARIS ET LONDRES.</b></p>
<hr class="c5" />
<p class="center"><b>1840.</b></p>

<p><a id="Page_II"></a></p>

<p class="p4 titre"><span class="xlarge"><b>RECUEIL</b></span><br />
<span class="xxs">DES</span><br />
<span class="large"><b>DÉPÊCHES, RAPPORTS,</b></span><br />
<b>INSTRUCTIONS ET MÉMOIRES</b></p>

<p class="p2 titre"><span class="fancyfont">Des Ambassadeurs de France</span><br />
<span class="small"><i>EN ANGLETERRE ET EN ÉCOSSE</i></span><br />
<span class="xs">PENDANT LE XVI<sup>e</sup> SIÈCLE,</span></p>

<p class="center"><span class="small fancyfont">Conservés aux Archives du Royaume,</span><br />
<span class="xxs">A la Bibliothèque du Roi,</span><br />
<span class="xxs">etc., etc.,</span></p>

<p class="center"><span class="xs">ET PUBLIÉS POUR LA PREMIÈRE FOIS</span><br />
<span class="xxs"><i>Sous la Direction</i></span><br />
<span class="medium"><b>DE M. CHARLES PURTON COOPER.</b></span></p>

<hr class="c5" />

<p class="center">PARIS ET LONDRES.</p>
<hr class="c5" />

<p class="center"><b>1840.</b></p>
<p><a id="Page_III"></a></p>

<p class="p4 center"><span class="xlarge">DÉPÊCHES, RAPPORTS,</span><br />
<span class="small">INSTRUCTIONS ET MÉMOIRES</span><br />
DES AMBASSADEURS DE FRANCE<br />
<span class="xxs">EN ANGLETERRE ET EN ÉCOSSE</span><br />
<span class="xs">PENDANT LE XVI<sup>e</sup> SIÈCLE.</span></p>

<p><a id="Page_IV"></a></p>

<p class="p4 center xlarge"><b>LA MOTHE FÉNÉLON.</b></p>

<p><a id="Page_V"></a></p>

<p class="p4 center small">Imprimé par BÉTHUNE et PLON, à Paris.</p>

<p><a id="Page_VI"></a></p>

<p class="p4 titre"><span class="small">A</span><br />
<span class="large">M<sup><span class="xs">R</span></sup> HENRI HALLAM</span><br />
<span class="small">COMME TÉMOIGNAGE D'ADMIRATION</span><br />
<span class="xs">POUR SES OUVRAGES HISTORIQUES</span><br />
<span class="xs">ET COMME GAGE</span><br />
<span class="xs">DE RECONNAISSANCE POUR DE NOMBREUX SERVICES PERSONNELS.</span><br />
<span class="xs">CE VOLUME LUI EST DÉDIÉ</span><br />
<span class="xxs">PAR</span><br />
<span class="xxs">SON TRÈS-FIDÈLE ET TRÈS-OBLIGÉ SERVITEUR</span><br />
<span class="small">CHARLES PURTON COOPER.</span></p>

<p><span class="pagenum"><a id="Page_1"> 1</a></span></p>
<h2><span class="medium">DÉPÊCHES</span><br />
<span class="xs">DE</span><br />
LA MOTHE FÉNÉLON</h2>

<h2>CCCLIX<sup>e</sup> DÉPESCHE</h2>

<p class="center">&mdash;du <span class="xs">V</span><sup>e</sup> jour de janvier 1574.&mdash;</p>

<p class="center">(<i>Envoyée exprès jusques en la court par Jacques.</i>)</p>

<p class="hanging indent">
Audience.&mdash;Négociation du mariage.&mdash;Desir d'Élisabeth de prendre l'avis
des princes protestans d'Allemagne.&mdash;Demande de nouveaux délais.&mdash;Avis
d'une entreprise projetée contre la France.&mdash;Nouvelles d'Écosse et
d'Irlande.</p>

<p class="dest">Au Roy.</p>

<p>Sire, le deuxiesme jour de ce moys de janvier, j'ay
esté faire les compliments du nouvel an à la Royne d'Angleterre,
et luy dire que Vostre Majesté et la Royne, vostre
mère, le luy souhaitoient très bon, voyr le meilleur
qu'elle eût encores eu, depuis, ny auparavant estre Royne;
et que vous desiriés, de bon cueur, que ce fût, en cestuy cy,
auquel il pleût à Dieu de changer la solitude, où elle
avoit tousjours vescu, en ung soulas d'une très douce et
desirée compagnye d'ung jeune et vertueux prince, qui
luy fît trouver les années à venir encores plus heureuses
et plaines de félicité que les passées; et que vous n'aviez
aujourdhuy aulcune chose au monde en plus grande
affection que de pouvoir bientost ouyr la responce, qu'après
le retour de M<sup>e</sup> Randolphe, elle vous voudroit faire;
dont me commandiés d'incister, aultant qu'il me seroit possible,
<span class="pagenum"><a id="Page_2"> 2</a></span>
de l'avoir, du premier jour, et de l'avoyr ainsy
bonne comme la desiriés, et comme l'honneste et persévérant
desir de Monseigneur vers elle le méritoit. Et ay
adapté à cella les aultres propos que j'ay trouvés ès lettres
de Vostre Majesté, du <span class="xs">VIII</span><sup>e</sup> et <span class="xs">XXII</span><sup>e</sup> du passé, sellon
que j'ay veu qu'ilz y pouvoient convenir.</p>

<p>A quoy la dicte Dame m'a respondu qu'elle recevoit ces
bons et honnestes souhayts, que Vostre Majesté et la
Royne, vostre mère, luy faisiés, pour la meilleure estrayne,
et le plus précieulx et agréable présent, qui luy pouvoit estre
faict, à ce commancement d'année; dont vous en remercyoit
le plus qu'il luy estoit possible, et vous prioit,
toutz deux, de vouloir aussi accepter d'elle ung semblable
présent d'ung pur et parfaict desir qu'elle avoit à vostre
bien et grandeur, et à la continuation de vos félicités, et
que, sortant cella de son cueur, ainsy qu'elle s'assuroit que
ce que luy aviés mandé partoit aussy du cueur de Voz
Très Chrestiennes Majestez, elle pensoit que c'estoit chose
à plus estimer, que si, de chascun costé, eussiés mis la main
au cabinet de voz meilleures bagues, pour vous entre envoyer
celles qui eussent esté de plus de pris; et qu'il estoit
très raysonnable qu'elle vous fît bientost sçavoir la responce
qu'attandiés maintenant d'elle, laquelle elle ne vous
vouloit nullement différer, et me prioit seulement de luy
donner deux ou troys jours de terme pour en dellibérer avec
ses conseillers, desquelz l'absence des ungs, et la maladye
des aultres, estoit cause qu'elle n'y avoit peu vacquer, durant
ces festes, ainsy qu'elle me l'avoit promis; et qu'il pourroit
estre que cepandant arriveroient les ambassadeurs des
princes protestants d'Allemaigne, desquelz s'estoit entendu
qu'ilz vouloient envoyer vers elle intercéder pour le propos
<span class="pagenum"><a id="Page_3"> 3</a></span>
de Monseigneur; en quoy, encor qu'elle ne voulût estre veue
dépandre tant d'eux, qu'on cuydât qu'elle fût en leur tutelle,
si estimoit elle que leur office, en cest endroict, ne
pourroit estre sinon bien honnorable pour les deux costés;
et pourroit, en plusieurs choses, parce qu'ilz estoient de la
mesme religion de ce royaulme, beaucoup servir à rendre
agréable, et plus approuvé le mariage vers toutz ses subjects.</p>

<p>J'ay répliqué qu'après les aultres grands dellays qu'elle
avoit desjà prins en cest affaire, je craignois que celluy
qu'elle demandoit maintenant, encor que ne fût que de
troys jours, vous semblât intollérable; car pensiés qu'elle
eût desjà sa responce toute preste, pour la vous pouvoir
incontinent mander, sans estre besoing qu'elle l'allât rechercher
d'aultruy; et qu'au moins la priois je que, dans
ceste feste des Roys, il luy pleût me la faire ainsy royalle
comme il convenoit à la Royne qui la feroit, et aulx Roys
et princes à qui elle seroit faicte; et qu'encor que rien du
propos n'eût à dépendre d'ung tiers, si, pensois je, vous
n'auriés mal agréable que les princes d'Allemaigne envoyassent
icy leurs ambassadeurs, car les sentiés de si bonne
inclination vers vous qu'ilz n'y procureroient que l'effect
de ce que desiriés.</p>

<p>Elle m'a respondu que je cognoissois assez l'humeur de
deçà, comme rien ne s'y pouvoit expédier sans cérymonie;
dont ne me debvois tenir graivé qu'elle m'eût encores
demandé ce peu de temps, et qu'elle ne sçavoit de certain
si les princes d'Allemaigne envoyeroient icy, mais qu'elle
sentoit bien qu'il ne seroit que bon qu'ilz le fissent.</p>

<p>Et est ung poinct, Sire, qu'elle a monstré qu'elle le desiroit
bien fort, et qu'elle auroit grand plaisir qu'en fissiés
<span class="pagenum"><a id="Page_4"> 4</a></span>
faire quelque instance, soubz main, ainsi que le comte de
Lestre me l'a confirmé; et peut estre que c'est ce qui la
faict ainsy temporiser maintenant, ou bien pour entendre
mieulx comme il va du faict de la Rochelle, car ceulx de
ce conseil en sont toutz en grand suspens, ou bien pour
attandre l'arrivée du gentilhomme que le nouveau gouverneur
de Flandres envoye vers elle, qui sera icy à la fin de
ceste sepmayne, et bientost après le suyvront, à ce que j'entends,
le S<sup>r</sup> de Forges et le S<sup>r</sup> de Sueveguen, conseillers
d'estat du pays, pour venir radresser l'entrecours, et accommoder
les aultres différants d'entre les Angloys et les
subjects du Roy d'Espaigne. Or ay je, Sire, au partir de
la dicte Dame, bien estroictement conféré avec le garde des
sceaulx, et avec le comte de Sussex, avec l'admiral, et
avec M<sup>r</sup> Walsingam, lesquelz m'ont uzé de beaucoup de
bonnes parolles; et puis, suis allé voyr, en passant, milord
trésorier, en son lict, qui m'en a uzé encores de meilleures.
Mais il m'a bien donné à cognoistre que l'accidant de la
Rochelle venoit mal à propos, par ce, dict il, qu'il ne falloit
s'attandre que la conclusion du mariage se fît, sinon
en concluant une parfaicte union entre les deux royaumes,
et faysant une communication des conseils et des forces des
deux, pour résister à toutz ceulx qui voudroient nuyre ou
à l'ung ou à l'aultre; et qu'il n'estoit possible que cella se
fît, si Vostre Majesté ne pourvoyoit que ceulx de la nouvelle
religion peussent vivre en France, non en la licence
que, possible, ilz voudroient, mais en la seureté de leurs vies,
et honneste liberté de leurs consciences, soubz la modération
que vos édicts leur ordonnoient. Je solliciteray, à toute
heure, la susdicte responce; et Vostre Majesté et la Royne,
vostre mère, y ayderez s'il vous plait de dellà, sellon
<span class="pagenum"><a id="Page_5"> 5</a></span>
qu'aurez prins expédient de le faire sur les advis que, par
le S<sup>r</sup> de Sabran, je vous ay mandés.</p>

<p>Voicy, Sire, ung advis qu'on me vient de donner. Il
a esté mis en dellibération, entre aulcuns passionnés de la
nouvelle religion, que, de tant que ceulx de la Rochelle
s'apperçoyvent maintenant qu'il y a de la division entre
eulx, et qu'ilz sont en plus dangereux estat que quand ilz
estoient assiégés, l'hautorité du mayre n'estant pour y
tenir longuement les choses en modération, qu'ilz doibvent
estre persuadés de recevoyr en leur ville quelque force et
garnison des Angloys; et que, se trouvant les pays d'Aulnis,
de Poictou, de Saintonge, d'Angoulmoys, et aultres
endroicts de la Guyenne, intéressés en la même cause, qu'il
sera facille de passer oultre en pays, et y mettre si bien le
pied qu'il ne sera aysé de l'oster, accordant mesmement
aulx habitans du pays de leur renouveller leurs anciennes
immunités et franchises; et que cella commançoit de se
mener bien à l'estroict, et bien fort secrettement, de peur
qu'il n'en vînt quelque chose à ma notice. Qui ne sçay
encores, Sire, s'il a esté ainsy proposé à ceste princesse,
mais l'on m'a bien fort assuré qu'il a esté mis en avant à
aulcuns de son conseil, lesquels l'ont grandement gousté;
et pourtant semble expédient que Vostre Majesté envoye
promptement rassurer les dicts de la Rochelle en quelque
si bonne façon, qu'ilz n'ayent à desirer ny rechercher aulcune
sorte de nouvelleté en leur ville.</p>

<p>Quand à l'Escoce, le comte de Morthon a naguyères
faict exécuter ung hermestran qui a chargé le comte
d'Honteley, Baffour, le feu comte d'Arguil et le mesme
Morthon, d'estre copables de la mort du feu Roy d'Escosse;
de quoy l'on soupçonne qu'il se pourra renouveller du
<span class="pagenum"><a id="Page_6"> 6</a></span>
trouble au pays. Au regard de l'Irlande, le vray comte
d'Esmond a tant faict qu'il a mis des forces en campaigne,
et a reprins presque tout son estat sur le bastard qui le luy
usurpoit, et qui estoit maintenu par les Angloys, et a prins
le mesme bastard et sa femme prisonniers. Et ayant Fitz
Maurice aussy soublevé ung aultre quartier du pays, et
prins quelques forts, il s'est joinct à luy avecques ses
troupes; et attandent du secours d'Espaigne, où le dict Fitz
Maurice a envoyé son filz pour ostage; et le comte d'Essex
a esté bien mal traicté au quartier où il est descendu. L'on
traicte, en ce conseil, d'y envoyer promptement quatre cappitaines
avec les soldats qui sont naguyères revenus d'Ollande,
et d'y faire passer le comte d'Ormont, bien que, pour
estre naturel du pays, l'on l'a aulcunement suspect, et, avec
luy, milord Rich et M<sup>e</sup> Parait. Et m'a quelqu'ung faict
sentir que ceste princesse auroit grand playsir que vostre
ambassadeur, qui est en Espaigne, veillât ung peu sur les
actions de Estuqueley et du filz du dict Fitz Maurice, affin
de l'esclarcyr en ce qui se brassera par dellà contre elle.
Sur ce, etc. <span class="i2">Ce <span class="xs">V</span><sup>e</sup> jour de janvier 1574.</span></p>

<h2>CCCLX<sup>e</sup> DÉPESCHE</h2>

<p class="center">&mdash;du <span class="xs">XII</span><sup>e</sup> jour de janvier 1574.&mdash;</p>

<p class="center">(<i>Envoyée par le cappitaine Mazin d'Albène.</i>)</p>

<p class="hanging indent">Explications sur l'entreprise tentée contre la Rochelle.&mdash;Assurances données
par le roi que l'édit de pacification sera maintenu.&mdash;Négociation du mariage.&mdash;Protestation
de dévouement de l'agent de la Rochelle.&mdash;Efforts
de l'ambassadcur pour empêcher les Anglais de former une entreprise contre
la France.</p>

<p class="dest">Au Roy.</p>

<p>Sire, la dépesche de Vostre Majesté, du <span class="xs">XXIX</span><sup>e</sup> du passé,
<span class="pagenum"><a id="Page_7"> 7</a></span>
laquelle le cappitaine Mazin m'a rendue le <span class="xs">VIII</span><sup>e</sup> d'estui cy,
m'a esté ung argument tout à propos pour aller trouver
ceste princesse, à laquelle j'ay faict entendre que les choses
de la Rochelle avoient passé et estoient maintenant en
l'estat que me l'avez mandé, et luy en ay faict voyr le
mémoire que j'en ay trouvé dans vostre pacquet, ensemble
ung extraict de celle partye de vostre lettre qui en parle en
très bonne façon. Et ay estimé, Sire, qu'il estoit expédient
d'en uzer ainsy, parce que je sçavoys bien que desjà l'on
en avoit parlé, tout aultrement que de ce qui est, à la dicte
Dame; et que ceulx, qui craignent le succès du propos de
Monseigneur le Duc, luy avoient discouru que vostre lieutenant
en Poictou n'eût jamays ozé attempter à la surprinse
de ceste ville, ny à rompre vostre édict, ny n'eussent,
deux ou trois des compagnyes de voz ordonnances,
marché jusques bien près du lieu, sans commandement de
Vostre Majesté; et avoient faict, de cella et de l'armement
qu'ilz disent qui s'appreste en Normandie, et de la prinse
de huict ou dix navyres angloys qui ont esté nouvellement
combatus, à leur retour de Bourdeaulx, par des navyres
françoys qui les ont ammenés, une grande déduction à la
dicte Dame pour luy imprimer que, en nulle sorte, se pourra
jamays bien establir amityé, aulmoins qui soit de durée,
entre Vostre Majesté et les Protestants; dont, par les arguments
que je luy ay admenés au contrayre, qui ont esté
les plus vifs que j'ay peu, j'estime luy avoir beaucoup
diminué ceste opynion.</p>

<p>Néantmoins, de ces accidants et de ce que, possible, son
ambassadeur luy a escript, elle a encores ceste foys différé
de me faire sa responce, bien que je l'en aye extrêmement
pressée, et que mes instances n'ont esté petites, et que je
<span class="pagenum"><a id="Page_8"> 8</a></span>
sçay bien que, dès devant hier, ses conseillers luy avoient,
là dessus, donné leur advis conforme, ainsy que j'entends,
à ce qu'ilz avoient tousjours conseillé: qu'elle se debvoit
marier et qu'elle debvoit entendre à cest honnorable party
de Monseigneur, pourveu qu'elle s'en peult complayre.
Mais elle m'a remis à Hamptoncourt, s'excusant que, à
cause que le souspeçon de peste la contreignoit de partir
trop soubdain d'icy, et qu'aulcuns de ses conseillers estoient
absants, elle ne me pouvoit résoudre, jusques à ce
qu'elle fût au dict lieu, mais que, sans aulcun doubte, elle
me résoudroit, dans ceste procheyne sepmayne, sans plus
de remises. Et je vous supplye très humblement, Sire,
de croyre que je ne perds heure, ny momant, de la sollicitation
qui se peut mectre en cest affère; et, encor que
la lettre de crédict ne soit poinct arrivée, je n'ay layssé
de faire valoir, le mieulx que j'ay peu, l'assurance, que
m'avez mandée, que me l'envoyeriés. Et ay dict à milord
trésorier et au comte de Lestre que vous ne vouliés prescripre
à l'ung ny à l'aultre ce qu'entendiés de fère pour
eulx, car dellibériés de commettre aultant que montoit la
mesmes personne et la grandeur et la fortune de Monseigneur,
vostre frère, le tout en leurs meins, et que leur
loyer surmonteroit indubitablement et vos promesses et
leur espérance; mais qu'en l'endroict des personnes, ès
quelles ilz estimeroient estre bon d'uzer quelque présente
libéralité, qu'ilz la promissent ardiment pour vous, car
vous y satisfferiés entièrement, et me feriés venir jusques
à cinquante et soixante, et cent mille escus pour y fournir
à leur discrétion, ce qui n'a esté prins que de très bonne
part. Et à quelques aultres propos, bien esloignés de cella,
j'ay sondé le S<sup>r</sup> Acerbo s'il auroit moyen de fournir, icy, de
<span class="pagenum"><a id="Page_9"> 9</a></span>
l'argent; qui m'a dict qu'il fournira tousjours, en ceste ville,
jusques à cent mille escus, sur la lettre du S<sup>r</sup> Orace Russelin
et sur celle du sieur Jehan Baptiste Gondy, et qu'il ne
fault sinon qu'on accorde de quelque assignation par dellà
avec l'ung d'eux pour estre rembourcé, au cas que leur
crédict soit employé icy, et que, s'il ne l'est poinct, l'on
leur rendra leur lettre. De quoy j'ay desjà prins parolle du
dict S<sup>r</sup> Acerbo.</p>

<p>Et après, Sire, que j'ay eu communiqué à la Royne
d'Angleterre et aulx seigneurs de son conseil ce que m'avés
mandé de la Rochelle, je l'ay faict sçavoyr aulx gentilshommes
et aultres vos subjects qui sont icy, desquelz y en
y a eu qui n'ont peu contenir les larmes du grand ayse,
qu'ilz ont receu, de la déclaration de Vostre Majesté, et
de ce que leur voulés maintenir vostre édict; ny pas ung
d'eulx n'a dict, ny monstré semblant aulcun, de vouloir devenir
aultres que très humbles et très obéissantz subjectz
de Vostre Majesté. Et l'agent de la Rochelle, sur toutz, s'est
resjouy de la susdicte déclaration, et m'a instamment requis
de vous supplyer très humblement, Sire, qu'il vous
playse ne croyre que, de la part de ceulx de sa ville, ny
en général, ny en particullier, il soit venu aulcun advertissement,
ny plaincte, ny remonstrance de ce faict en ceste
court; et que seulement ung homme qui estoit présent,
quand les choses furent descouvertes, estant, d'avanture,
arrivé icy pendant le premier bruict qui en couroit, il a
esté appellé devant le comte de Lestre pour dire ce qu'il en
sçavoit; et qu'il me promettoit, devant Dieu, qu'il ne s'estoit
traicté ny se traicteroit rien, icy, par ceulx de sa ville,
qu'il ne m'en fît participant, affin que je fusse tesmoing
que leurs déportements n'estoient que de loyaulx et fidelles
<span class="pagenum"><a id="Page_10"> 10</a></span>
subjects de Vostre Majesté. Par quoy je luy ay permis
de fère sçavoir à ceulx de sa ville la façon dont Vostre
Majesté avoit escript, par deçà, de ce faict.</p>

<p>J'ay mis toute la dilligence, qu'il m'a esté possible, et ne
cesse encores par les meilleurs moyens, que je puis, de destourner
celle dellibération, que je vous ay mandée qu'on
mettoit en avant, touchant la dicte ville de la Rochelle
et ce quartier de la Guyenne qui est entre la Loyre et la
Garonne, et pense avoyr faict quelque commancement de
la divertyr. Néantmoins, parce que ceulx de la nouvelle
opinyon ne se peuvent encores bien rassurer de ces rescentes
souspeçons, et que ceulx cy arment et équippent
navyres et font quelque description de gens de guerre, pour
envoyer, ainsy qu'ilz disent, en Irlande, je supplye très
humblement Vostre Majesté de fère advertyr, secrettement,
les gouverneurs, tout le long de vostre coste, qui regarde
la mer de deçà, qu'ilz ayent à se tenir sur leurs gardes,
bien qu'on ne m'a jamays annoncé icy plus de paix ny d'amityé
qu'on faict maintenant. Et sur ce, etc.</p>

<p class="right">Ce <span class="xs"> XII</span><sup>e</sup> jour de janvier 1574.</p>

<p><span class="pagenum"><a id="Page_11"> 11</a></span></p>

<h2>CCCLXI<sup>e</sup> DÉPESCHE</h2>

<p class="center">&mdash;du <span class="xs">XVIII</span><sup>e</sup> jour de janvier 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Mission du baron d'Aubigny, envoyé en Angleterre par le roi d'Espagne.&mdash;Négociation
des Pays-Bas.&mdash;Affaires d'Irlande.&mdash;Nouvelles de la Rochelle.&mdash;Inquiétudes
causées à Londres par les armemens préparés en
France et les nouvelles prises faites par les Bretons.&mdash;État de la négociation
du mariage.</p>

<p class="dest">Au Roy.</p>

<p>Sire, le baron d'Aubigny, de Bourgoigne, est ce gentilhomme
que le grand commandeur de Castille a envoyé devers
ceste princesse, lequel parle assez bien le langage de
ce pays, car il a esté nourry page de la feue Royne Marie
d'Angleterre, et est arrivé, le <span class="xs">XIIII</span><sup>e</sup> de ce moys, en ceste
ville, et, le troysiesme jour après, il a passé oultre à Hamptoncourt.
Les deux commissayres des Pays Bas, qui estoient
avecques luy, sont encores, derrière, à Donquerque, parce
qu'ils n'ont voulu passer deçà sans ung saufconduict de la
dicte Dame, laquelle le leur dépescha hier; et ilz seront,
de brief, icy, pour vacquer quelques moys à radresser l'entrecours,
et accorder les différants des prinses, s'ils peuvent.
Je ne sçay encores comme l'affère leur succèdera.</p>

<p>Les quatre cappitaynes, qui doibvent aller en Irlande, ont
faict la monstre de leur huict centz hommes, et ont touché
deniers. Ilz s'achemineront dans deux ou trois jours;
et j'entends qu'on les haste ainsy de partir, parce qu'il est
venu nouvelles que les Angloys ont esté, de rechef, bien battus
de dellà, et l'ung des filz du milord Housdon tué, et
que le comte d'Essex est asssiégé en ung destroit de pays,
où, s'il n'est secouru dedans ung moys, il sera contrainct de
<span class="pagenum"><a id="Page_12"> 12</a></span>
se rendre; et a mandé que le comte d'Esmond a faict ligue
avec trois aultres comtes du pays, qui dellibèrent de mettre
chacun dix mille hommes en campaigne, à ce prochain
printemps, oultre le secours qu'ilz attandent de Mac O'Nel
l'escossoys. Dont ceulx cy se trouvent assés empeschés
comme remédier à cest affère, et mesmement qu'on leur
mande que les Irlandoys, lesquels on disoit que s'enfouyeroient
à la première harquebouzade qu'ilz orroient, se
monstrent aultant ou plus assurés harquebouziers que les
Angloys, dont souspeçonnent qu'il y ayt des françoys et
hespaignols parmy eulx, qui les dressent ainsy et qui les
conduysent.</p>

<p>Quand au faict de la Rochelle, ce qu'il vous a pleu,
Sire, dernièrement m'en escripre, a faict que, en ceste
court, ny parmy les Angloys, ny encores parmy voz subjects
qui sont icy, l'on n'en parle plus de la façon qu'on
faysoit, et que chascun commance de se proposer des considérations
fort apparantes pour juger que l'entreprinse n'a
esté dressée, ny du sceu ny du commandement de Voz Majestez
Très Chrestiennes. Il est vray que, en l'endroict des
ungs, ny en l'endroict des aultres, parce qu'ilz sont touts
assés ombrageux et deffiants, je ne puis, pour encores,
advancer guyères que de les fère demeurer paysibles, et
sans rien mouvoir, jusques à ce qu'ils voyent comme les
choses procèderont, et comme ceulx de Languedoc se réduyront,
et qu'est ce que résultera de ceste assemblée de
conseil que Vostre Majesté tient maintenant à S<sup>t</sup> Germain
en Laye, car monstrent que, jusques allors, ilz ne pourront
guyères bien déposer la crainte et l'espouvantement où
ilz sont. Et si, m'a t on, depuis deux jours, Sire, confirmé
cella mesmes, que je vous ay naguyères mandé, touchant
<span class="pagenum"><a id="Page_13"> 13</a></span>
recevoir des forces d'Angleterre en ce quartier de la
Guyenne qui est entre Loyre et Garonne, et susciter là
une grande révolte contre Vostre Majesté. En quoy, encores
que je n'espère estre si endormy, si l'on en venoit à
des actes prochains, que je ne vous en puisse bien advertyr,
si vous suppliè je très humblement, Sire, de faire cepandant
sonder, par vos lieutenants et gouverneurs, s'il y
a estincelle aulcune de telle impression ès cueurs de voz
subjects au dict pays; car je confesse que cest advis me vient
d'ung endroict, d'où, d'aultres foys, l'on m'a interpretté les
actions de ceulx de la nouvelle religion en tout aultre sens
que je ne l'ay, puis après, peu vériffier, ny qu'il ne s'est à
la fin trouvé.</p>

<p>Tant y a que ceste princesse ne m'a peu dissimuler qu'on
n'ayt mis peyne de luy donner une malle impression de la
prinse de ces dix navyres, qui a esté faicte sur ses subjects,
en allant et retournant de Bourdeaulx, et de ce qu'on luy
a dict que, dans la rivyère de Bourdeaulx, Vostre Majesté
faict tenir deux grands navyres de guerre touts prets, et
ung en Brouage, et quatre fort grands à Brest, quelque
autre nombre à S<sup>t</sup> Mallo, cinq au Hâvre de Grâce, sept à
Dieppe, et vingt huict navires bretons, de cent et six vingts
tonneaulx chacuns, à Callays, qui y sont depuis deux moys,
et les gens de guerre toutz prets, en Picardye, pour les embarquer.
A quoy, encor que je luy aye abondamment satisfaict,
je sents néantmoins qu'on la veult, par là, mettre en
allarme, affin que, de son costé, elle face aussy armer et
mettre hors aulcuns de ses grands navyres de guerre,
comme je ne fay doubte qu'on ne la conduyse facillement
à cella; et que sir Artus Chambernan et M<sup>e</sup> Hacquens qui
ont esté, ces jours passés, fort négociants en ceste court,
<span class="pagenum"><a id="Page_14"> 14</a></span>
n'obtiennent aussy commission d'armer des vaisseaulx, vers
le Ouest, pour courre ceste mer estroicte, ou pour estre
prets à toutes occasions. A quoy j'auray l'&oelig;il le plus ouvert,
que je pourray, pour en advertyr incontinent Vostre Majesté.</p>

<p>Au regard du propos de Monseigneur le Duc, j'attands,
d'heure en heure, Sire, que la dicte Dame me face appeller
à Hamptoncourt pour me bailler sa responce. Et le
comte de Lestre m'a promis qu'il sera fort dilligent et soigneux
de luy recorder qu'elle ne me la vueille plus prolonger;
et encores, à toutes advantures, j'envoye le S<sup>r</sup> de
Vassal présentement devers luy affin qu'il ne l'oublye. Cepandant
j'ay visité milord de Burgley, à son commancement
de guérison, pour conférer de cest affaire avecques luy, lequel
m'a pryé de presser, le plus que je pourray, icelluy
affère, et que, nonobstant qu'il soit contredict de plusieurs,
que je n'en veuille encores mal espérer. Sur ce, etc.</p>

<p class="right">Ce <span class="xs">XVIII</span><sup>e</sup> jour de janvier 1574.</p>

<p class="dest">A la Royne</p>

<p>Madame, premier que la Royne d'Angleterre soit partie
d'icy pour aller à Hamptoncourt, encor que ce ayt esté
bien soudaynement et à la haste, je l'ay néantmoins fort
pressée, et faicte bien fort instamment presser, par milord
trésorier et par le comte de Lestre, de me vouloyr fère
sçavoyr la responce qu'elle entend fère à Voz Majestez
Très Chrestiennes touchant le propos de Monseigneur le
Duc, vostre filz; mais il ne m'a esté possible de tirer aultre
chose d'elle, sinon que, dans peu de jours, elle me feroit
appeler pour me la dire, et que, si elle se trouvoit maintenant
<span class="pagenum"><a id="Page_15"> 15</a></span>
un peu longue à se résouldre en cella, qu'elle vous
prioit, Madame, de vous souvenir que vous aviés bien esté
six moys entiers sans luy mander rien de certain touchant
l'entrevue; à l'occasion de quoy elle vous supplioyt qu'à
ceste heure vous layssiés compenser la longueur de l'une
avec celle de l'aultre. Et bien, Madame, que je n'aye deffally
de responce là dessus, elle m'a néantmoins fort conjuré
de ne me douloyr de ce petit dellay, qui luy faysoit encores
besoing, car m'assuroit qu'il ne seroit long. Et le comte
de Lestre a prins en luy de m'envoyer ung de ses gentilshommes
pour m'advertyr proprement du jour que j'iray
trouver la dicte Dame; mais, ne m'attendant du tout à cella,
je viens de luy dépescher, tout à ceste heure, ung des miens,
affin de le luy recorder. Et semble qu'elle ayt esté persuadée
d'accomplir ce que le duc d'Alve desiroit en cest affaire,
qu'elle ne conclûd rien avec Monseigneur, vostre filz,
sans avoyr entendu quelz advantages l'on luy feroit proposer
pour le filz de l'Empereur; et, possible, aulcuns, en ceste
court, s'attendent que le baron d'Aubigny en mette quelque
chose en avant, et qu'il ayt charge d'en parler. Et il
est bien certain que, toutes les foys que Voz Majestez Très
Chrestiennes ont faict attacher chaudement ceste praticque,
que, du costé d'Espaigne, l'on n'a fally, soubz aultres prétextes,
d'envoyer soubdain icy des ambassadeurs pour y
donner tout l'empeschement qu'on a peu; tant y a qu'on
me faict accroyre que debvés encores paciemment attandre
ceste responce, sans vous désespérer de vostre pourchas.</p>

<p>Et milord Trésorier, avec lequel j'en ay, depuis deux jours,
fort estroictement conféré, m'a dict que les adversayres du
propos, encor qu'ilz soient en grand nombre, n'ont, jusques
à ceste heure, peu prévaloyr contre la dellibération des
<span class="pagenum"><a id="Page_16"> 16</a></span>
principaulx du conseil, qui sont fort bien résolus pour le
mariage de leur Royne. Sur ce, etc.</p>

<p class="right">Ce <span class="xs">XVIII</span><sup>e</sup> jour de janvier 1574.</p>

<h2>CCCLXII<sup>e</sup> DÉPESCHE</h2>

<p class="center">&mdash;du <span class="xs">XXVI</span><sup>e</sup> jour de janvier 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Audience.&mdash;Nouveaux retards apportés à la négociation du mariage.&mdash;Mission
du baron d'Aubigny.&mdash;Communication faite par l'agent de la
Rochelle.&mdash;Assurance donnée par l'ambassadeur que le roi ne veut rien
attenter contre cette ville.</p>

<p class="dest">Au Roy.</p>

<p>Sire, j'ay esté, le <span class="xs">XX</span><sup>e</sup> de ce moys, à Hamptoncourt,
pour presser ceste princesse de me vouloir fère sa responce
sur le propos de Monseigneur le Duc, et elle a monstré
qu'elle estoit preste de le fère, et que nulle difficulté, ny argument
du passé, y donnoit plus d'empeschement, s'en estant
elle, avec ceulx de son conseil, entièrement bien résolue;
mais qu'il estoit survenu, de nouveau, aulcuns escrupules,
aulxquels elle pensoit que Vostre Majesté pourroit facillement
satisfère, lesquels iceulx de son dict conseil jugeoient
estre expédient de les oster, premier qu'elle peût bien respondre.
Et me les a fort amplement desduicts, et m'a dict
qu'elle feroit promptement partir ung courrier, devers son
ambassadeur, pour vous faire entendre le tout, affin que
Vostre Majesté n'estimât que ceste remise fût sans beaucoup
de fondement.</p>

<p>J'ay respondu à toutz ces escrupulles de la dicte Dame,
et plus à ceulx dont j'estois adverty qu'elle estoit vifvement
<span class="pagenum"><a id="Page_17"> 17</a></span>
touchée dans son cueur, qui estoient véritablement considérables,
et desquels elle ne me faisoit poinct de mencion,
que à ceulx dont elle me parloit; et l'ay fort adjurée de ne
vouloir, pour cella, interposer plus de longueur en sa responce,
de peur que Vostre Majesté et la Royne, vostre
mère, et Monseigneur le Duc, ne l'interprétissiés à une manyère
de deffaicte; et qu'il n'estoit besoing qu'elle envoyât
en France, ny qu'elle attandît aulcune satisfaction de
dellà, car ce que je venois de luy respondre pouvoit suffire
à elle, et aux seigneurs de son conseil, pour demeurer bien
esclarcys de toutz les dicts escrupulles.</p>

<p>Elle m'a réplicqué qu'elle me prioit donc de vouloir fère
communicquation, à quelques ungs de son dict conseil,
des articles de mes dépesches, que je luy venois de déduyre,
affin qu'ilz en peussent prendre aultant de satisfaction qu'elle:
comme j'ay faict à milord trésorier et au
comte de Sussex. Et suys maintenant à poursuyvre, comme
devant, la susdicte responce, laquelle j'espère avoyr bientost.
Et pense, Sire, que, par le rapport, que le cappitaine
Mazin vous aura faict, de la rigueur qu'on luy a tenue, au
repasser en France, Vostre Majesté aura comprins d'où
est procédé l'ung de leurs dicts escrupules, qui n'a esté si
petit qu'ilz n'en ayent faict tenir les passages sérés, pour
quelques jours, et faict surprendre beaucoup de pacquetz;
dont encores quelques ungs des miens en ont esté retardés.</p>

<p>Le baron d'Aubigny, après avoyr esté, cinq jours, en
ceste court, festoyé et caressé, et l'avoyr ceste princesse
fort bénignement ouy, par deux foys, et luy avoyr baillé
responce aulx troys lettres, qu'il luy a apportées, du duc
d'Alve, du grand commandeur et des Estatz de Flandres,
<span class="pagenum"><a id="Page_18"> 18</a></span>
car n'en avoit du Roy d'Espaigne, bien qu'on l'ayt voulu
publier aultrement, il a esté favorablement licencié d'elle,
avec présant d'une chayne de quatre centz escuz. Et aulcuns
luy ont voulu toucher, en passant, qu'elle se vouloit,
plus estroictement que jamays, confédérer avec le Roy d'Espaigne,
et luy envoyer bientost ou le vicomte de Montégu,
ou milord Sideney, et que seulement elle s'entretenoit avec
Vostre Majesté pour gaigner temps. Néantmoins, le jour
d'après, ung estranger, qui est icy, lequel est fort du party
d'Espaigne et inthime amy de Gouaras, m'est venu chaudement
rechercher d'une praticque, de laquelle je résous
faire cy après mencion à Vostre Majesté; laquelle monstre
bien qu'ilz procèdent entre eulx d'une grande deffiance, et
que, nonobstant la venue des deux depputés des Pays Bas,
qui semblent n'attandre que le retour du dict d'Aubigny à
Dounquerque, pour passer deçà, ilz ne s'attandent guyères,
de pas ung costé, qu'ilz puissent bien accomoder leurs
différants.</p>

<p>Ceulx de la Rochelle, devers lesquels le comte de Montgommery
avoit dépesché ung sien secrettère, pour leur donner
compte des frays du secours qu'il leur avoit admené,
durant ce siège, luy ont renvoyé en dilligence le dict secrettère.</p>

<p>Et despuis, l'agent de la Rochelle m'est venu dire, que,
suyvant la promesse, qu'il m'avoit faicte, de me conférer
tout ce qui surviendroit, icy, concernant ceulx de sa ville,
il me vouloit bien advertyr qu'il avoit receu lettres d'eux,
par lesquelles ilz luy confirmoient la vérification de l'entreprinse,
qui avoit esté faicte, pour livrer eulx, et leur ville,
à un misérable saccagement; non qu'on luy mandât que ce
fût, du sceu ny du commandement de Vostre Majesté, mais
<span class="pagenum"><a id="Page_19"> 19</a></span>
qu'ilz avoient évité ung très grand et manifeste danger; et
estoient encores en quelque frayeur de ce que les garnisons,
d'alentour d'eux, se grossissoient et renforçoient, chacun
jour, et qu'ils entendoient qu'une nouvelle levée de Suisses
avoit esté mandée, et qu'en divers ports du royaulme s'équippoient
en guerre beaucoup de navyres. Ce qu'ayants
les gentilshommes et aultres de la nouvelle religion eu bien
fort suspect, il s'en estoit retiré quelque nombre en leur
ville, non qu'ils les y eussent appellés, mais ilz y estoient
venus, de eulx mesmes, pour éviter le danger, et pour
recognoistre d'où procédoit le fonds de ceste entreprise;
et que le dict agent sçavoit bien que iceulx habitants n'avoient
aultre affection que de vivre en vrays et loyaulx subjects,
sans exception quelconque, que de ce, seulement, qu'il
avoit pleu à Vostre Majesté leur octroyer par le dernier
édict; et qu'ilz ne cherchoient que la seule seureté, laquelle
si se pouvoit trouver, non seulement la ville seroit
preste d'obéyr à vostre vouloir, comme elle fera tousjours,
mais au simple mandement du moindre de voz officiers; et
qu'il me prioit que, de ce costé, je voulusse signiffier ceste
leur dévotion et servitude à Vostre Majesté, ainsy qu'il estimoit
que, de dellà, ilz envoyeroient ung de leurs habitans
pour le vous dire.</p>

<p>J'ay respondu, Sire, que, sans escrupulle aulcun, il se
pouvoit assurer que Vostre Majesté garderoit inviolablement
son édict à ceulx de sa ville, et qu'ilz n'avoient à
souspeçonner ny les garnisons, ny les Suisses, ny les navyres
dont ilz parloient: car, oultre que je pensois qu'il n'en
estoit rien; encore, par nulle rayson ny par démonstration
aulcune, il ne pouvoit estre ny vray ny vraysemblable que
les volussiez tourner assiéger, sinon qu'ils se missent tant
<span class="pagenum"><a id="Page_20"> 20</a></span>
hors des termes de l'édict que eulx mesmes en fussent l'occasion;
et que je craignois assés que ceste tant chaude
allarme, qu'ilz s'estoient donnée, les eût desjà tant esmeus,
et les fît passer si avant à des exécutions, et à recevoir
gens de guerre en leur ville, et, possible, à d'aultres
praticques ailleurs, qu'en lieu de se rendre, par iceulx habitants,
Vostre Majesté favorable, ilz la provoqueroient contre
eulx; et qu'icelluy agent avoit bien veu en quelle
bonne sorte vous m'aviés commandé de parler, icy, de leur
affère, et comme vous aviés approuvé l'exécution qu'ilz
avoient faicte; et j'espérois que, par mes premières, je luy
pourrois encores donner si bon compte de toutes ces choses,
dont il monstroit d'estre en peyne, qu'à mon advis il en
resteroit consolé, et auroit de quoy en consoler ceulx de sa
ville; et qu'en ce que je me pourrois employer, vers Vostre
Majesté, pour la seureté qu'il m'avoit parlé, et pour leur
procurer toute tranquillité, que je le ferois de bon cueur.
De quoy il m'a fort remercyé, et, de rechef, m'a promis qu'il
ne se traicteroit rien, icy, pour ses habitans que je n'en
fusse participant. Et sur ce, etc.</p>

<p class="right">Ce <span class="xs">XXVI</span><sup>e</sup> jour de janvier 1574.</p>

<h2>CCCLXIII<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour de febvrier 1574.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">Audience.&mdash;Réponse d'Élisabeth sur la négociation du mariage.&mdash;Consentement
donné par elle à l'entrevue sous la condition qu'elle sera tenue
secrète.</p>

<p class="dest">Au Roy.</p>

<p>Sire, après que j'ay eu donné une si ample satisfaction
<span class="pagenum"><a id="Page_21"> 21</a></span>
à milord trézorier, et au comte de Sussex, sur les escrupulles
dont la Royne, leur Mestraysse, m'avoit parlé, qu'elle et ceulx
de son conseil ont confessé que c'estoit assés, elle m'a mandé
venir, le <span class="xs">XXVII</span><sup>e</sup> du passé, à Hamptoncourt; où, d'arrivée,
elle m'a grandement remercyé de la franchise, dont j'avoys
uzé, à communicquer le propre original de mes lettres à ces
deux milords, et qu'elle estoit fort ayse qu'ilz y eussent
trouvé cella mesmes que, sur ma parolle, elle leur avoit
desjà respondu de l'intention de Vostre Majesté, touchant
les dicts nouveaulx escrupulles; et qu'elle vous supplioit
bien, Sire, ne trouver maulvais si elle se rendoit ainsy soigneuse
de complaire à ses subjects, non à toutz, car ne se
vouloit assubjectir à une si grande extrémité, mais à quelques
ungs des principaulx qui monstroient avoyr leur fortune
et leurs vies entièrement conjoinctes avec la personne,
la condicion et l'heureux règne d'elle; et que, de tant que
le propos de son mariage estoit principallement fondé sur le
contentement de ses dicts subjectz, lesquels se trouvoient,
de rechef, escandalizés pour la rumeur des choses qu'on
rapportoit de France, elle jugeoit estre fort expédient que
Vostre Majesté monstrât, par quelque effect, ainsy comme de
parolle, contre ceulx qui machinoient la rupture de vostre
édict, que vous voulés surtout qu'il soit inviolablement
observé; tendant la dicte Dame, par là, à prolonger encores
sa responce, jusques à ce que quelque justice fût faicte de
ceulx qui ont troublé les choses de la Rochelle.</p>

<p>A quoy, prévenant son opinyon par des raysons qui seroient
longues,à mettre icy, mais auxquelles elle a esté
contraincte d'acquiescer, je luy ay faict voyr qu'il n'y avoit
lieu aulcun d'uzer plus de remise.</p>

<p>Dont elle a suivy à dire qu'elle me feroit donc la meilleure
<span class="pagenum"><a id="Page_22"> 22</a></span>
et plus clère responce qu'elle pourroit. Qui a esté,
Sire, que Vostre Majesté et la Royne, vostre mère, aviés
si longuement persévéré à pourchasser son alliance, et
aviés uzé de si honnorables moyens vers elle, qu'avec
la déclaration qu'elle vous avoit desjà faicte de se vouloir
marier, elle vous déclaroit, de nouveau, que ce seroit de la
mayson de France plustost que de nulle aultre de la Chrestienté;
bien que, depuis peu de moys, il luy eût esté offert
ung party bien grand et deulx aultres non petitz, fort honnorables,
et aulcuns d'iceux assés agréables en ce royaulme,
aulxquels elle n'avoit voulu respondre, et n'y respondroit
rien tant qu'elle auroit espérance que celluy de Monseigneur
le Duc peût réuscyr; lequel, oultre que, pour les grandes
et royalles marques de l'extraction d'ung tel prince, et pour
les excellantes qualités qu'on rapportoit de sa personne et
de ses vertus, il estoit desirable, encor se santoit elle luy
avoyr de particulliers debvoirs, qui la rendoient obligée de
le préférer à quelque aultre party qui fût au monde; et que
pourtant, sur les dernières dellibérations qu'elle avoit tenu
de luy, (où l'on luy avoit, de rechef, par une si grande expression
qu'elle en estoit demeurée toute esbahye, voulu
assurer que la petite vérolle luy avoit layssé je ne sçay
quoy de difformité en quelque endroit du vysage, qu'elle
ne s'en pourroit jamays contanter, et qu'à ceste occasion
l'entrevue avecques luy ne pourroit estre sinon ung commancement
de désordre et de beaucoup d'offance entre
Voz Majestés Très Chrestiennes et elle), elle avoit si bien
débattu l'affère, par le rapport de M<sup>e</sup> Randolphe, et par le
pourtraict qu'il luy avoit apporté, qu'on avoit bien cognu
qu'elle vouloit conduyre le propos au desir de Monseigneur
le Duc, d'estre sienne, si, en façon du monde, il se pouvoit
<span class="pagenum"><a id="Page_23"> 23</a></span>
honnestement faire; et, parce qu'elle ne se pouvoit
bien résouldre, ains estoit en très grande perplexité d'accorder
l'entreveue en public, pour des grandes raysons qu'on
luy avoit alléguées, elle me prioit d'envoyer sçavoyr de
Vostre Majesté et de la Royne, Vostre mère, et de
Monseigneur le Duc, si vous pourriés trouver bon que la
dicte entreveue se fît en privé; auquel cas elle l'accordoit,
dès à présent, et me promettoit de me bailler telles seuretés,
de sa main propre, si besoing estoit, pour Mon dict Seigneur,
comme je les voudrois demander.</p>

<p>J'ay respondu, Sire, que plusieurs inconvénients adviendroient
de ceste façon d'entreveue, et luy en ay allégué
les raysons qui seroient longues à desduyre, la priant qu'en
un acte si honnorable, et qui avoit à se passer entre très
grands princes, et lequel estoit poursuyvi, de vostre costé,
avecques tout honneur et grandeur, elle ne voulût y fère
intervenir des actes petits, bas et cachés, qui n'en feroient
que dimynuer la dignité; et pourtant qu'elle vous accordât
entièrement l'entreveue, avec l'assurance du mariage, puisque,
du contantement et félicité d'icelluy, elle pouvoit estre
mieulx assurée par M<sup>e</sup> Randolphe, et par le pourtraict qu'il
luy avoit apporté, que touts ces rapports contrayres, qui
estoient notoyrement faulx, ne l'en debvoient mettre en
doubte.</p>

<p>Elle a réplicqué que je luy ferois tort, si je ne croyois
fermement qu'elle cherchoit de vous pouvoir complère, et
de fère que Monseigneur le Duc et elle peussent estre maryés
ensemble, car c'estoit ce qu'elle en avoit résolu, et
son conseil en estoit bien d'accord avec elle. En quoy
elle cognoissoit bien que l'entreveue estoit tousjours fort
nécessayre, et, possible, plus pour luy que pour elle;
<span class="pagenum"><a id="Page_24"> 24</a></span>
mais que, de la fère publicque, il fauldroit que Monseigneur
le Duc y vînt en magnifficence, pour estre tel prince comme
il est, et que pareillement elle en uzât beaucoup pour le
recevoyr; en quoy concourroient non seulement les yeulx
de la France et de l'Angleterre, mais toutz ceulx de la
Chrestienté: et si, puis après, le mariage ne succédoit,
il y auroit de la matière de discours, et encores, possible,
d'offance, beaucoup plus que si elle et luy se voyoient privément,
car s'assuroit que si, après s'estre veus ainsy, il
restoit aulcune occasion de se plaindre de quelque costé,
que ce seroit du sien.</p>

<p>Et, sans que je l'aye peu mouvoir de ceste opinyon,
elle s'est, mise à discourir des façons comme il pourroit
venir incognu, et comme elle s'approcheroit vers la mer
pour estre plus à propos; dont, de ses discours et de ceulx
qu'aulcuns de ses conseillers m'ont faict depuis, je laysse
au sieur de Vassal à qui je les ay commis, de vous en rendre
compte. Et sur ce, etc.</p>

<p class="right">Ce <span class="xs">III</span><sup>e</sup> jour de febvrier 1574.</p>

<h2>CCCLXIV<sup>e</sup> DÉPESCHE</h2>

<p class="center">&mdash;du <span class="xs">IX</span><sup>e</sup> jour de febvrier 1574.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Audience.&mdash;Négociation du mariage.&mdash;Insistance d'Élisabeth, malgré les
réclamations de l'ambassadeur, pour que l'entrevue ait lieu secrètement.</p>

<p class="dest">Au Roy.</p>

<p>Sire, ayant la Royne d'Angleterre sceu par milord trésorier,
lequel, après estre guéry, est, ces jours icy, retourné à
la court, que je ne me tenois assez bien satisfait
<span class="pagenum"><a id="Page_25"> 25</a></span>
de la responce qu'elle m'avoit faicte, ny de la lettre qu'on
m'avoit depuis escripte, elle a baillé charge à M<sup>r</sup> Walsingam,
venant en ceste ville, de m'y donner quelque si bonne
interprétation que j'en peusse rester contant; mais, entendant
que je debvois aller retrouver la dicte Dame, il a
mieulx aymé que ce fût d'elle que je la receusse que non
pas de luy. Et ainsy, après que j'ay eu faict part à la dicte
Dame de toutes les particullarités de vostre lettre, du <span class="xs">XVIII</span><sup>e</sup>
du passé, et mesmement de ce qu'aviés réduy les princes
et seigneurs de vostre conseil à procéder, dorsenavant,
d'ung bon accord aulx choses de vostre service; et du bon
ordre qu'aviés commancé restablyr en vostre royaulme;
et de la paciffication qu'espériés bientost du costé du Languedoc,
sellon les bonnes nouvelles qu'en aviés freschement
receues; aussy de celle qui continuoit vers la Rochelle,
et comme l'alarme que s'estoient donnée ceulx de la
ville se trouvoit de peu de fondement, dont ceulx qui y
avoient accouru s'en estoient desjà retournés presque toutz
en leurs maisons; et que néantmoins vous y aviés dépesché
M<sup>r</sup> de Saint Suplice pour examiner bien le faict, et y fère
droictement observer l'édict; luy touchant, à ce propos,
ce qui s'estoit entendu, qu'on eût traicté avec elle d'envoyer
des forces par dellà, mais que vous n'en aviés rien creu,
comme aussy il n'en estoit besoing, veu l'honnesteté dont
me commandiés luy offrir beaucoup plus grand chose que
cella; puis des remonstrances que son ambassadeur vous
avoit faictes pour le commerce des Angloys en vostre
royaulme, et pour y avoyr justice et pour leur y estre les
anciens privilèges restitués, et pour la satisfaction d'aultres
leurs pleinctes du présent, en quoy soubdain vous aviés
commandé fère des dépesches à Roanet et ez aultres endroicts
<span class="pagenum"><a id="Page_26"> 26</a></span>
pour y pourvoir; je suis enfin venu à luy dire que, touchant
le propos du mariage, Vostre Majesté et la Royne, vostre
mère, et Monseigneur le Duc, vous estiés infinyement
resjouys de deux choses que je vous avois escriptes: l'une
est que M<sup>e</sup> Randolphe luy eût, par son rapport et par le
pourtraict qu'il luy avoit apporté, donné pleyne satisfaction
de ce qu'elle avoit desiré sçavoyr, du visage et de la
disposition de Mon dict Seigneur, contre les faulx rapports
qu'on en avoit faicts; l'aultre, que, sellon les propos que
j'avoys depuis ouys d'elle, et sellon ceulx que ses deux
conseillers m'en avoient tenus, je vous avois faict espérer
qu'elle vous feroit une bonne responce. Dont me commandiés
que je la conjurasse bien fort de la vous vouloir fère
bientost, ainsy bonne et favorable, comme vostre longue
attante et vostre persévérance, et les honnestes satisfactions
que vous estiés tousjours efforcée de luy donner, et la
conjoincte et constante bonne affection de toutz trois vers
elle, la vous faisoient justement mériter.</p>

<p>A quoy elle, monstrant ung singulier plaisir des susdictes
particullarités, lesquelles luy avoient osté les souspeçons,
où l'on l'avoit volue mettre de vostre costé, m'a respondu
plusieurs honnestetés, sellon sa coustume, de la confiance
qu'elle prenoit, de jour en jour, plus grande de vostre amityé,
et de la parfaicte assurance que vous vous deviés donner
pour jamays de la sienne. Et puis, sur le propos de
Monseigneur le Duc, m'a dict qu'elle avoit esté en peyne
d'entendre que je n'eusse ainsy bien prins sa responce,
comme elle pensoit me l'avoyr faicte fort bonne, sellon
que j'avoys bien cognu que la perplexité, où l'avoient mise
aulcuns, qui avoient naguyères veu Monseigneur le Duc,
(lesquels, pour l'acquit de leur loyaulté, s'estoient venus
<span class="pagenum"><a id="Page_27"> 27</a></span>
descharger vers elle de ce qu'elle m'en avoit desjà dict),
ne portoit pas qu'elle me peût parler plus ouvertement et
plus cordiallement qu'elle avoit faict; car estimoit toucher
à son honneur, premier que Vostre Majesté et la Royne,
vostre mère, azardissiés la venue de Mon dict Seigneur par
deçà, qu'elle vous deût clèrement mander tout ce qu'on
luy en proposoit, et ce qu'on luy en faysoit craindre. Mais,
affin que ne prinssiés argument qu'elle n'eût procédé tousjours
fort sincèrement en cest endroict, et qu'elle ne desirât
de bon cueur le mariage, s'il plaisoit à Dieu que eulx deux
se peussent complayre, et que ne tombissiés en aulcune malle
satisfaction d'elle, elle vous avoit bien voulu, de rechef, accorder
l'entrevue, en privé, pour estre néantmoins, premier,
bien considéré de Vostre Majesté et de la Royne, vostre
mère, et entièrement réglé par l'opinyon que pourriés avoyr
que, nonobstant ceste nouvelle confirmation de rapport, la
présence seroit pour donner bon succès au mariage: car si
ne l'aviés telle, comme aussy, si elle ne s'en estoit réservée
une bien bonne espérance vers elle, elle vous supplieroit
fort franchement, et de la plus grande affection de son
cueur, que vous volussiés déporter entièrement de la dicte
entrevue, affin de n'azarder rien de ceste tant bien fondée
amityé et confédération, où elle se retrouvoit maintenant
avec Vostre Majesté et avec vostre royaulme.</p>

<p>Je luy ay, par ma réplicque, si clèrement remonstré le
peu de correspondance que sa responce apportoit à voz
honnorables offres, et aulx honnestes satisfactions que luy
aviés données, qu'il sembloit que mal volontiers, et à regret,
elle accordât la dicte entrevue, et qu'elle eût comme
à mespris, et quasy à honte, ce en quoy vous estimiés
l'honnorer et defférer beaucoup à sa grandeur, et que je
<span class="pagenum"><a id="Page_28"> 28</a></span>
m'esbahissois comme elle ne s'appercevoit que c'estoit une
imposture, par trop impudente, que de luy renouveller plus
ce faulx rapport, qui estoit convaincu par le tesmoignage
de Randolphe et par le pourtraict, et encores plus convaincu
par l'offre de ce qu'on soubmettoit cella au jugement
que ses propres yeux en pourroient fère; qui luy engagoys
ma vye que, non seulement elle n'y verroit point de deffault,
ains qu'elle y trouveroit tant de perfections qu'elle
se repputeroit bien heureuse d'estre aymée d'un tel prince,
et qu'indubitablement elle viendroit amoureuse de luy.
Dont la suppliay qu'elle voulût amander sa responce, affin
que vous en peussiés recevoyr plus de satisfaction.</p>

<p>Elle, soudain, appela les comtes de Lestre et de Sussex
et les deux secrettères, M<sup>rs</sup> Smith et Walsingam, pour leur
fère entendre mon instance, sur laquelle, après qu'ilz eurent
longuement débattu entre eulx, je ne peus, de toute leur
déduction, tirer rien de mieulx que devant, parce que desjà
elle avoit mandé à son ambassadeur de vous dire le mesmes
que je vous avois escript; sinon, quand au passeport,
qu'elle ne luy avoit donné aulcune charge de vous en parler,
mais elle me confirma, de rechef, qu'aussytost qu'auriés résolu
la dicte entrevue, ainsy en privé, qu'elle ne faudroit
de me la fère bailler très honnorable et bien seur, et qu'au
reste elle vous rendoit beaucoup de mercys de la tant ample
satisfaction que luy avés donnée à ses escrupulles, et
de ce que n'en aviés voulu prendre d'elle; qui vous prioit
de croyre, Sire, qu'elle n'avoit presté, ny presteroit jamays,
l'oreille à praticque quelquonque qui se fît jamays contre
vostre estat, et qu'elle estoit très ayse qu'eussiés prins à
cueur le traffic de ses subjects en vostre royaulme, comme
elle feroit le semblable pour les vostres par deçà; et ne
<span class="pagenum"><a id="Page_29"> 29</a></span>
sçavoit à quoy il pouvoit tenir qu'on n'eût desjà conclud
ce faict entre les deux pays, comme il estoit porté par le
traicté; et ne vouloit, pour la fin, oublyer de vous fayre
ung très expécial mercyement pour M<sup>e</sup> Vuarcop son pensyonnayre,
pour lequel elle ne s'estimoit moins gratiffiée,
en ce que feriés pour luy, que si la plaincte touchoit à elle
mesmes.</p>

<p>Et, après que je me fus ainsy licencié d'elle, j'entretins
longuement ses conseillers sur ce que vous trouveriés peu
de satisfaction en la responce qu'elle vous avoit ceste foys
faicte; mais ilz me dirent qu'il y avoit des considérations
qui la contreignent de protester ainsy ces choses premier
que de passer plus avant, et qu'ilz ne peuvent encores que
fort bien espérer de tout l'affère, me déduysant plusieurs
raysons là dessus: lesquelles, pour estre trop longues, je les
remettray à une aultre foys, pour adjouxter seulement, icy,
Sire, que j'ay baillé à la comtesse de Montgommery les
provisions qu'avés octroyées à son mary, laquelle s'en est
resjouye infinyement, et les luy a envoyées incontinent, à
Gerzé, d'où il en fera la responce et le très humble mercyement
à Vostre Majesté. Et sur ce, etc.</p>

<p class="right">Ce <span class="xs">IX</span><sup>e</sup> jour de febvrier 1574.</p>

<p class="dest">A la Royne</p>

<p>Madame, après avoir debbatu à ceste princesse la forme
de sa responce, en la façon que je mande en la lettre du
Roy, et trop plus amplement et plus vifvement que je ne
le puis pas mander, je l'ay curieusement observée si, en
aulcunes de ses parolles, ou de ses contenances, je pourrois
noter qu'elle se fût alliennée du propos de Monseigneur,
vostre filz; mais, ou soit qu'elle le sçache bien cacher ou
<span class="pagenum"><a id="Page_30"> 30</a></span>
bien qu'il soit ainsy, je n'y ay peu cognoistre sinon la mesmes
bonne disposition qu'elle a tousjours monstrée vers
luy. Dont luy ay touché, en passant, si elle n'entendoit pas
que les mesmes articles, qui avoient esté desjà trouvés bons
au propos du Roy de Pouloigne, restassent entiers et accordés
pour Monseigneur le Duc, et si elle luy feroit pas
l'honneur, au cas qu'il vînt par deçà, et qu'ilz se peussent
complère, de l'espouser, sans luy donner la peyne de repasser
la mer, attandu que ce ne seroit par procureur, ains
en personne, qu'il luy viendroit offrir son service. A quoy
elle m'a respondu que je ne demandois rien qui ne fût
raysonnable, sinon en ce que je pressois un peu trop l'affère,
d'aultant qu'il failloit que le mariage fût publicque
et solennel, là où l'entrevue seroit privée, et, entre peu,
dans une salle. Dont j'estime, Madame, que, si Voz Majestez
se résolvent à la dicte entrevue, en privé, car je ne
pense point qu'on en puisse obtenir d'aultre, qu'il sera bon
que vous réserviés de la fère en la plus commode et honnorable
façon que vous jugerés convenir à vostre grandeur,
et à la dignité de Mon dict Seigneur, vostre filz; et que les
deux pointz, dessus, soient gaignés, premier qu'il passe, affin
de prendre tousjours pied, et avoyr des arres, sur ceulx qui
artifficieusement subtilisent par trop les points de cest affère,
et qui espèrent par là le mener à rupture. Dont vous
plerra en toucher quelque mot à l'ambassadeur de la dicte
Dame, et le disposer d'escripre tousjours en bonne sorte
par deçà, car ses lettres n'y peuvent estre sinon utilles; et
me commander, au reste, par le retour du S<sup>r</sup> de Vassal,
l'ordre qu'il vous plerra que je preigne, car je ne fauldray
de bien entièrement l'observer. Et vous remercye très humblement,
Madame, de la favorable recordation qu'il vous
<span class="pagenum"><a id="Page_31"> 31</a></span>
a pleu avoyr de moy, vers le Roy, pour me fère retenir de
son privé conseil, chose que je reçoys en plus grand heur
que nulle aultre qui m'eût peu venir de l'élection et bénefficence
de Voz Majestez, et en laquelle je regrette infinyement
que mon insuffisanze m'en oste le mérite; mais j'espère
y apporter tant de dilligence et de fidellité que Vostre
Majesté ne se repantira de son bienfaict, pour lequel ce qui
me reste de vye sera pour jamays employé à vostre service,
aydant le créateur auquel je prye, etc.</p>

<p class="right">Ce <span class="xs">IX</span><sup>e</sup> jour de febvrier 1574.</p>

<h2>CCCLXV<sup>e</sup> DÉPESCHE</h2>

<p class="center">&mdash;du <span class="xs">XV</span><sup>e</sup> jour de febvrier 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Succès remporté par la flotte du prince d'Orange.&mdash;Négociation des Pays-Bas.&mdash;Affaires
d'Écosse.&mdash;Excès du comte de Morton; mécontentement
des Écossais.&mdash;Nouvelles de Marie Stuart.</p>

<p class="dest">Au Roy.</p>

<p>Sire, il est venu icy nouvelles, le <span class="xs">X</span><sup>e</sup> de ce moys, comme
les vaysseaulx du prince d'Orenge avoient repoussé et rompu
la flote, que le grand commandeur envoyoit pour avitailler
Meldelbourg, et que la ville, à ceste occasion, estoit bien
près de se rendre, de quoy l'on a faict diverses démonstrations
par deçà, les ungs d'estre marris, mais le plus commun,
et en public, l'on a monstré d'en estre fort ayse,
mesmement qu'il y avoit beaucoup de vaysseaulx, et de
mariniers, et de soldats, angloys, à l'entreprinse. Et le mesmes
jour, les deux depputés des Pays Bas, qui avoient attandu
à Dounquerque le baron d'Aubigny, sont arryvés,
<span class="pagenum"><a id="Page_32"> 32</a></span>
lesquels l'on n'a pas layssé, pour cela, de bien recevoyr, ni
eulx de monstrer bonne contenance; et est l'on après à depputer
des commyssayres pour vacquer avec eulx à l'accord
de leurs différentz. Et se continue la dellibération d'envoyer
ou le vycomte de Montégu, ou milord Sideney, en Espaigne,
lesquels sont toutz deux à présent en court; mais
je ne voy pas qu'ilz soient encore si près de partir, et croy
que, si les affères d'Irlande ne pressoient, que l'ung ny
l'aultre n'y yroient poinct du tout.</p>

<p>Au regard de l'Escoce, les choses semblent s'y entretenir
encores en quelque forme de paix, soubz la prétendue
régence du comte de Morthon, bien que j'ay advis qu'il s'y
déporte en homme avare, et violent, et dissolu, et que, de
toutz les principaulx de la noblesse, il n'a près de luy, à
ceste heure, qu'ung seul milord, duquel il entretient la
femme, et en entretient encores deux ou trois aultres, maryées,
au grand escandalle d'ung chascun; et que, entre
aultres, le nouveau comte d'Arguil est très malcontant de
luy, de ce qu'ayant demandé de succéder à l'estat de chancellier,
ainsy que son frère, à son décès, le possédoit,
icelluy de Morthon l'a baillé à milord de Glames; dont ung
gentilhomme escouçoys, de bonne qualité, à qui j'ay eu
tousjours intelligence, oncle du dict d'Arguil, qui a résidé
plus de huict moys en ceste ville, parce qu'il ne pouvoit
accorder avec le dict de Morthon, estant, à présent, mandé
par son nepveu, et estant peu satisffaict de la façon dont
les Angloys ont procédé vers luy, et qu'il void qu'ilz procèdent
vers sa nation, m'est venu dire qu'il s'en alloit remonstrer
clèrement, aulx principaulx de son pays, comme
la Royne d'Angleterre ne cherchoit que leur ruyne et le
moyen de les dominer, et qu'ilz se debvoient retirer de
<span class="pagenum"><a id="Page_33"> 33</a></span>
toute intelligence et communicquation d'avec elle, s'ilz ne
vouloient ung jour estre réputés traistres à leur prince, et
de se tenir plus fermes que jamays à l'alliance de France,
et qu'il sçavoit bien que les plus grands et les meilleurs du
royaulme estoient desjà tout persuadés de cella; dont, s'il
plaisoit à Vostre Majesté les assister, et mesmement le dict
comte d'Arguil, son nepveu, contre le dict de Morthon,
qui estoit du tout angloys, qu'indubitablement ilz le déchasseroient
facillement de toute son authorité, et pareillement
toute sa faction, laquelle n'estoit, à présent, guyères
grande.</p>

<p>Je luy ay respondu qu'il pouvoit hardiment assurer le
dict comte d'Arguil; son nepveu, et ceulx de la noblesse,
de son pays, que Vostre Majesté, en toutes sortes, dellibéroit
de bien soigneusement conserver l'alliance de la couronne
d'Escosse; et pourvoir, en tout ce qu'il vous seroit
possible, à la protection des princes du dict pays, et à la deffance
et repos de tout l'estat; et continuer aulx Escossoys
les mesmes entretènementz, pensions, privilèges et faveurs,
qu'ilz avoient, de tousjours, eu en France; et n'habandonner
nullement ceulx qui, comme gens de bien et bons
escoussoys, voudroient suyvre cest honnorable party, que
leurs prédécesseurs avoient tousjours tenu. Dont, après qu'il
auroit parlé à eulx, s'il me faysoit sçavoyr leur intention,
je mettrois peyne de fère en sorte que Vostre Majesté leur
feroit santir l'effect et l'assurance de la sienne.</p>

<p>Or, attand le dict gentilhomme son saufconduit, et je desire,
de bon cueur, qu'il vous playse me mander ce que j'auray
à luy dire ou commettre davantage, pour vostre service
par dellà. J'entendz néantmoins que le susdict Morthon a
remis milord de Humes, moyennant dix mille livres, en la
<span class="pagenum"><a id="Page_34"> 34</a></span>
possession des deux chasteaulx que les Angloys ont rendus,
avec obligation qu'il tiendra le party contrayre à la Royne
d'Escosse.</p>

<p>J'ay parlé à milord trésorier, suyvant ce qu'il vous a pleu m'escripre,
le <span class="xs">XIX</span><sup>e</sup> du passé, du passeport de madamoyselle
de Rallay, et de deux servitteurs, pour venir servir la
dicte Royne d'Escosse, et n'ay obmis aulcune sorte de
persuasion dont je ne luy aye uzé là dessus; mais il m'a
pryé de me contanter, pour ceste heure, de sçavoyr que la
dicte Dame se portoit bien et estoit bien traictée, et que la
Royne d'Angleterre n'estoit plus si irritée, comme elle souloit,
contre elle, ni contre le comte de Cherosbery; et que
je réservasse de parler du dict saufconduict, après que je
verrois le propos de Monseigneur le Duc acheminé à quelque
bonne conclusion. Duquel propos, Sire, la négociation
demeure suspendue jusques à la procheyne response de
Voz Majestez Très Chrestiennes. Et sur ce, etc.</p>

<p class="right">Ce <span class="xs">XV</span><sup>e</sup> jour de febvrier 1574.</p>

<h2>CCCLXVI<sup>e</sup> DÉPESCHE</h2>

<p class="center">&mdash;du <span class="xs">XX</span><sup>e</sup> jour de febvrier 1574.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">Conférence de l'ambassadeur avec Burleigh et Walsingham sur la négociation
du mariage.&mdash;Affaires d'Irlande.&mdash;Détails particuliers donnés par Walsingham.</p>

<p class="dest">Au Roy.</p>

<p>Sire, quand la Royne d'Angleterre est partie d'Aptomcourt,
pour aller en la mayson du comte de Lincoln, ainsy
que je le vous ay mandé par mes précédantes, milord trésorier
ne l'a point suivye, ains s'en est retorné reposer en
<span class="pagenum"><a id="Page_35"> 35</a></span>
sa mayson de ceste ville, pour achever de se bien guérir,
et pour confirmer sa santé, et M<sup>r</sup> Walsingam, avecques
luy; avec lesquels deux j'ay continué de négocier, aultant
que j'ay peu, l'advancement du propos de Monseigneur le
Duc. Et le dict grand trésorier m'a faict sçavoyr comme,
le jour après que je fûs party d'avec la dicte Dame, il parla
longuement à elle, sur la forme de la responce qu'elle m'avoit
faicte, et que, sellon aulcunes considérations qu'elle
luy avoit sceu bien déduyre, il jugeoit, veu l'estat du propos,
qu'elle ne me l'eût peu fère meilleure; et qu'indubitablement
elle s'attandoit que Monseigneur le Duc ne refuzeroit
de venir ainsy, en privé, avec quelque honneste et
honnorable, mais petite compagnye, des mieulx choisis de
vostre court, et des siens; et qu'il se pouvoit assurer qu'elle
luy feroit tout l'honneur et bonne chère qu'elle pourroit;
et que, si elle n'avoit affection et bonne espérance du mariage,
elle ne consentiroit, pour chose du monde, que la
dicte entrevue se fît, ny en une façon, ny en une aultre;
mais que, pour l'incertitude de l'évènement, elle avoit, à
toutes advantures, estimé estre trop plus expédient de la
fère ainsy, en privé, que non à la descouverte.</p>

<p>Et M<sup>r</sup> Walsingam dict que c'est tout le mieulx que la
dicte Dame eût peu fère, en la présente disposition du dict
propos, et que, si jamays l'on avoit remarqué aulcun indice
en elle d'y vouloir, à bon escient, entendre, que c'estoit
à présent; et qu'elle se persuadoit que Vostre Majesté,
ny la Royne, vostre mère, ne refuzeriés, ny n'auriés aulcunement
mal agréable, que ceste privée entrevue se fît;
et que, luy, de sa part, espéroit que la présence de
Monseigneur le Duc auroit plus d'effect, à mener l'affère
à sa conclusion, que nulle aultre chose qu'on y peût applicquer,
<span class="pagenum"><a id="Page_36"> 36</a></span>
se persuadant qu'il satisferoit à l'&oelig;il de la dicte
Dame, ainsy qu'il sçavoit bien qu'elle avoit desjà les aureilles
très satisfaictes de la grande réputation de ses vertus;
et que deux choses seulement retenoient le dict M<sup>r</sup> Walsingam
en doubte, l'une que la dicte Dame ne retournât
trop facillement, d'elle mesmes, à la naturelle inclination,
qu'elle avoit, de ne se marier poinct; et l'aultre, que ceulx,
qui luy avoient faict passer beaucoup d'années en ceste
opinion, ne la luy temporisassent encores tout exprès,
pour enfin ne luy en laysser poinct prendre de meilleure,
et que c'estoit ce qui l'engardoit de ne s'ozer entremettre,
sinon par mesure, au dict affère. Auquel néantmoins, quand
il viendroit à son tour, il vous supplioit, Sire, et la Royne,
vostre mère, de croyre qu'il ne faudroit de s'y employer
fermement et en homme de bien, comme en chose qu'il
réputoit utille et très honnorable à sa Maystresse, et qu'il
cognoissoit nécessayre à ces deux royaulmes.</p>

<p>Et c'est la substance de tout ce qui s'est peu tirer de la
dernière négociation d'avec les dicts deux personnages;
qui pourra, possible, après mes précédantes dépesches, assés
servir de responce aulx poinctz de celle de Vostre Majesté,
du <span class="xs">V</span><sup>e</sup> du présent, que je viens maintenant de recevoir,
aulmoins jusques à ce que j'aye, de rechef, veu ceste princesse,
ou bien que m'ayés mandé d'aultres plus expresses
nouvelles là dessus.</p>

<p>La dicte Dame et ceulx de son conseil sont rentrés
en quelque peu de bonne espérance des choses d'Irlande,
sur ce que le comte d'Essex a escript qu'il s'estoit retiré,
le mieulx qu'il avoit peu, du destroict où l'on l'avoit enfermé;
et que aulcuns, des principaulx du pays, luy avoient
mandé qu'ilz seroient prestz de se soubmettre à la dicte
<span class="pagenum"><a id="Page_37"> 37</a></span>
Dame, si elle les vouloit tenir et traicter comme bons subjectz,
et leur laysser paysiblement jouyr de leurs terres,
et qu'encores luy payeroient ilz quelque petit tribut annuel,
ainsy qu'il seroit advisé; mais qu'il ne pouvoit encores assés
bien juger s'ils luy avoient faict tenir ce langage à
feincte, ou bien à bon escient. Tant y a que cella venoit
d'aulcuns plus authorizés d'entre eulx; et que le comte de
Quildar, avec M<sup>e</sup> Gueret son frère, s'employent de grande
affection à réduyre tout le pays en quelque bonne tranquillité,
soubz l'obéyssance de la dicte Dame; néantmoins qu'il estoit
bien d'advis qu'elle ne layssât, pour cella, d'envoyer tousjours
les hommes et les provisions, qu'elle avoit ordonné pour la
guerre de dellà, comme, à la vérité, Sire, ceulx, qui cognoissent
bien l'Irlande et les Irlandoys, disent qu'elle y trouvera
plus de difficulté et de résistance que jamays.
Sur ce, etc. <span class="i2">Ce <span class="xs">XX</span><sup>e</sup> jour de febvrier 1574.</span></p>

<p class="dest">A la Royne</p>

<p>Madame, oultre ce que je mande en la lettre du Roy,
des propos de milord trésorier et de M<sup>r</sup> Walsingam, icelluy
Walsingam a adjouxté davantage qu'il supplioit Vostre
Majesté vous souvenir de ce qu'il vous avoit quelques foys
dict, quand il estoit en France, qu'il vous failloit réputer
vostre poursuyte, touchant le mariage de la Royne, sa
Maistresse, comme l'expugnation d'une forte place, où y
auroit de la résistance et de la difficulté beaucoup, ainsy
qu'il avoit bien trouvé, estant icy, qu'il estoit fort malaysé
de conduyre la dicte Dame au poinct d'une ferme résolution
de se maryer, et de l'y fère persévérer; et n'estoit moindre
la contradiction de recevoir ung prince estranger en ce
royaulme: toutesfoys plusieurs poinctz estoient desjà vuydés
<span class="pagenum"><a id="Page_38"> 38</a></span>
là dessus qui rendoient, à présent, la matière plus
facille; et quand bien Monseigneur le Duc, enfin, ne pourroit
venir à bout d'une si haulte entreprinse, comme d'emporter
la dicte Dame et ce royaulme, qu'il ne s'en debvoit
pourtant donner aulcune honte, non plus que si l'on n'avoit
pas prins la place forte qu'on auroit assiégée, pourveu
qu'on y eût bien faict son debvoir; et qu'icelluy de Walsingam,
voyant les deux principaulx et aulcuns aultres conseillers
de la dicte Dame marcher de très bon pied en cest
affère, et y avoyr ung très grand desir, il n'en vouloit avoyr
ny moins de desir, ny moins d'espérance, que eulx; bien
qu'il me vouloit dire, tout franchement, que, à son advis,
ny les ungs ny les aultres ne s'en pouvoient encores promettre
l'yssue telle, ny si assurée, comme ilz la desireroient.</p>

<p>De quoy, Madame, il se peut facillement comprendre qu'il
y cognoit encores des doubtes, lesquelz ne permettent qu'il
puisse voyr bien cler dans le fondz de l'affère. Dont estant
encores à moy, qui suis estrangyer, plus difficile d'y pénétrer,
je suis contrainct d'en demeurer en ung incertain
sur le simple recueil, que je puis fère, de la substance et
des conjectures des parolles et des démonstrations de la
dicte Dame, et de ses dicts conseillers, comme je les vous
ay desjà escriptes et mandées, par le menu; et de supplier
là dessus Voz Majestez de prendre, de vous mesmes, et
avec l'advis de vostre prudent conseil, la résolution que
jugerés meilleure et plus honnorable pour Mon dict Seigneur,
vostre filz. Et sur ce, etc.</p>

<p class="right">Ce <span class="xs">XX</span><sup>e</sup> jour de febvrier 1574.</p>

<p><span class="pagenum"><a id="Page_39"> 39</a></span></p>

<h2>CCCLXVII<sup>e</sup> DÉPESCHE</h2>

<p class="center">&mdash;du <span class="xs">XXVI</span><sup>e</sup> jour de febvrier 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Négociation du mariage.&mdash;Conférence de l'ambassadeur avec Leicester.&mdash;Assurance
donnée par l'ambassadeur qu'il ne sera pas fourni de secours
aux protestans de France.&mdash;Dénonciation contre Marie Stuart, et punition
du dénonciateur.</p>

<p class="dest">Au Roy.</p>

<p>Sire, tous ces jours de caresme prenant, la Royne d'Angleterre
a esté convyée par les seigneurs et gentilshommes,
voysins de Hamptoncourt, d'aller, de lieu en lieu, fort
privément et à peu de compagnye, fère bonne chère en
leurs maysons, et n'a esté bien à propos que je la sois allée
trouver là; mais j'ay conféré en ceste ville, fort à loysir,
avec milord trésorier, des poinctz contenus en la dernière
dépesche de Vostre Majesté, et mesmement de celluy où
est touché ce que dict l'ambassadeur d'Angleterre à la
Royne, vostre mère, le <span class="xs">IIII</span><sup>e</sup> du présent, et, depuis, au S<sup>r</sup> Géronyme
Gondy. Sur quoy le dict grand trésorier m'a respondu
que Voz Majestez très Chrestiennes debvoient prendre
de très bonne part l'instance du dict ambassadeur,
lequel ayant senty, après le retour de M<sup>e</sup> Randolphe, que
le mariage procédoit très bien du costé de sa Mestresse,
encor qu'il vît bien aussy que vous y alliés de très grande
affection et fort sincèrement du vostre, et que me fissiés
encores estre, icy, en mes sollicitations, plustost pressant
et importun vers elle que de luy garder la médiocrité; si
vouloit il, sellon qu'il voyoit la trempe bonne, vous éguilloner
encores davantage, affin de ne la laysser nullement
<span class="pagenum"><a id="Page_40"> 40</a></span>
réfroidir; et que le dict grand trésorier me juroit, en sa
conscience, qu'il avoit veu la dicte Dame très bien dellibérée
de me fère une bonne et bien résolue responce,
sans l'intervention d'ung, de qui il ne pouvoit nullement
approuver le zèle, lequel, pour l'acquit de sa loyaulté vers
elle, luy estoit venu remettre sus le premier escrupulle du
visage; et que, contre icelluy, il n'avoit pas craint, la
dernière foys qu'il l'avoit veue, de luy dire que j'avoys
fermement remonstré qu'après le rapport de M<sup>e</sup> Randolphe,
et après le pourtraict envoyé, et qu'on soubmettoit encores
le jugement de ce poinct à l'&oelig;il d'elle, je ne pouvois dire
sinon que c'estoit une pure imposture et trop grande impudence
de révoquer plus maintenant cella en doubte;
et que le comte de Lestre, ny luy, ne m'avoient sceu que
respondre, ainsy qu'elle mesmes, après y avoyr bien pensé,
avoit confessé que, voyrement, n'y avoit il poinct de réplicque;
néantmoins qu'il me prioit de supporter ung peu sa
Mestresse en cest endroit, veu qu'il n'estoit pas seulement
question de conclurre une simple amityé ou une ligue, d'où
l'on se peût, de chascun costé, puis après, départir, quand
l'on ne s'en trouveroit pas bien, car c'estoit une obligation
pour toute la vye, en laquelle n'y auroit jamays plus lieu
de repantailles; et qu'il trouvoit la dicte Dame en une très
bonne, voyre, en la meilleure disposition qu'il l'eût jamays
vue vers le mariage, dont il n'en vouloit sinon tousjours
bien espérer; et que, sellon que Vostre Majesté et la Royne,
vostre mère, disposeriés Monseigneur le Duc à ceste entrevue
privée, le propos pourroit parvenir à sa conclusion.
Dont luy sembloit que, sans rien mouvoir, pour ceste heure,
je debvois attandre qu'est ce que, par vostre procheyne
dépesche, il m'en seroit escript.</p>

<p><span class="pagenum"><a id="Page_41"> 41</a></span>
Depuis, j'ay envoyé, devers le comte de Lestre, le prier
de me mander de la santé de la Royne, sa Mestresse, et de
son portement, sellon que j'avoys commandement de Voz
Majestez, et de Monseigneur le Duc, de vous en fère sçavoyr,
le plus souvent que je pourrois. Et luy ay faict toucher les
mesmes poinctz que j'avoys déduictz à milord trésorier, et
qu'il voulût prendre occasion de fère voyr à la dicte Dame
la lettre que Monseigneur m'avoit escripte de sa main, affin
qu'elle cogneût sa persévérance vers elle. Lequel comte,
après avoyr fort promptement et très vollontiers satisffaict
à cella, il m'a envoyé remercyer infinyement de la négociation
que je luy avoys commise à fère, laquelle il me
pouvoit assurer que la Royne, sa Mestresse, l'avoit eue
très agréable, et s'estoit resjouye, trop plus que ne le me
sçauroit exprimer, de la lettre de Monseigneur le Duc, et
mesmes d'avoyr veu qu'en termes exprès il y parloit du
mariage d'entre eulx d'eux, ce qu'elle avoit bien observé,
qu'en nulle de ses aultres lettres il n'en avoit uzé ainsy, et
qu'elle ne s'estoit pas contanté de la lyre une et deux foys,
car l'avoit relue la troysiesme foys, et l'avoit interprété
au dict comte en très bonne signiffication; et qu'il me pouvoit
assurer de n'avoyr jamays veu la volonté de la dicte
Dame mieulx inclinée vers le mariage, et vers Monseigneur
le Duc, que maintenant; et qu'il cognoissoit bien qu'elle
avoit grand desir de le voyr, mais qu'elle ne diroit jamays
ouvertement qu'il vînt; et que le dict comte, de sa part,
ne se présumoit pas tel qu'il ozât, de son costé, le luy
mander, car repputoit cella de trop d'importance vers luy,
en l'endroict d'ung si grand prince comme est Mon dict Seigneur
le Duc; néantmoins, comme son très dévot serviteur
et partial de la France, il desiroit et ne se pouvoit tenir
<span class="pagenum"><a id="Page_42"> 42</a></span>
de dire qu'il feroit très bien de venir ainsy, privément,
comme la dicte Dame l'avoit desjà consenty; et que, demeurant
le rapport, qu'on avoit faict de luy, convaincu par
sa présence, il ne faysoit doubte qu'il n'obtînt son desir.</p>

<p>Lesquels propos des dicts comte et milord trézorier j'ay
bien voulu, Sire, les vous représanter en propres termes,
affin que puissiés mieulx juger à quoy pourra réuscyr le
voyage de Mon dict Seigneur le Duc par deçà, si, d'avanture,
il l'entreprend, sur la responce, que je vous ay desjà mandée;
sur laquelle néantmoins, telle qu'elle est, la dicte Dame et
les siens se persuadent que, s'il a bonne affection au mariage,
qu'il ne diffèrera de venir. Dont ceulx, qui le desirent,
ne cessent de me presser que je vous conseille de le
haster, et ont opinyon que, par ce moyen, elle et luy se
trouveront plus tost maryés que on ne l'aura pensé; et
qu'il ne se pourra fère qu'il n'advienne une de deux choses:
ou que Mon dict Seigneur l'espousera, ou qu'il emportera
aulmoins parolle d'elle qu'elle n'en espousera jamays
d'aultre. Et de ma part, Sire, ne sachant à quel grand regret
Vostre Majesté et la Royne, vostre mère, pourriés avoyr
ceste venue de Mon dict Seigneur par deçà, et luy encores
plus grand, s'il n'y obtenoit son desir, je ne puis, en façon
du monde, me contanter que ceulx cy luy en veuillent ainsy
laysser l'évènement trop incertain, et se monstrer, en cest endroict,
par trop inconstans et muables; dont je ne sçay qu'en
dire. Et ay opinion que Vostre Majesté et la Royne, vostre
mère, et Mon dict Seigneur le Duc, pourrés plus prudemment,
et avec plus de généreuses et hautes considérations,
prendre l'expédient honnorable qui conviendra à cestuy vostre
péculier et vrayment royal affère, que nuls aultres ne le
vous sçauroient conseiller. Au regard de ce que le susdict
<span class="pagenum"><a id="Page_43"> 43</a></span>
ambassadeur a touché, comme de luy mesmes, au S<sup>r</sup> Gondy,
qu'il seroit bon que envoyssiés, de rechef, quelqu'ung par
deçà, ceulx ci n'en sont nullement d'advis; ains disent que,
si Monseigneur ne vient, que toutz aultres voyages et dilligences,
pour ce regard, seront entièrement innutilles. Disent
davantage, quand au commerce, qu'il n'a tenu à la Royne,
leur Maystresse, ny à ma sollicitation, qu'il ne soit desjà bien
estably, car, à mon instance, plusieurs assemblées ont esté
desjà sur ce faictes en ceste ville, mais les marchandz y
ont tousjours résisté, et y résisteront jusques à ce qu'ilz
voyent une paix plus assurée et ung ordre mieulx estably
en France.</p>

<p>Au surplus, Sire, je ne sentz qu'il se face encores, icy,
aulcune propre dellibération de guerre pour rien entreprendre
hors du royaulme, bien qu'on envoye beaucoup d'artillerye,
de toutz qualibres, dans les grands navyres, comme
pour en vouloir mettre quelque nombre dehors, à ce prochain
primptemps. Mais je ne voy pas haster l'avitaillement,
ni les aultres apprestz, pour vous debvoir mettre encores en
peyne; et difficilement pourra t on dresser ung armement,
aulmoins qui soit de quelque importance, que je n'aye
quelque loysir de vous en donner advis. Ces gens de guerre,
dont vous a esté faict rapport, sont seulement, ces huict
centz soldatz que je vous ay desjà mandé qu'on dépeschoit
en Irlande, et cinq centz à Fleximgues. Bien a l'on ordonné
de fère bientost les monstres accoustumées du
pays, et, quand à ce qui a esté traicté, de jetter des forces
de ce royaulme dans le quartier de la Guyenne, qui est
entre Loyre et Gironde, et dans la Rochelle, cella a esté
plus mis en avant par aulcuns angloys qui sont extrêmes
en leurs impressions, que non que la dicte Dame, ny
<span class="pagenum"><a id="Page_44"> 44</a></span>
que ceulx de son conseil y ayent presté l'oreille, ny l'ayent
trouvé bon, ny que pas ung françoys y soit intervenu. Et
croy que j'ay assés suffizamment advéré, tant du costé des
angloys que de voz subjectz, qui sont icy, que la dellibération
en demeure bien froide; bien que ceulx cy m'ayent,
de rechef, ramanteu leur escrupulle de certain apprest de
navyres, qu'on leur faict accroyre qui se poursuit fort chaudement
en Normandye et Bretaigne, et que Vostre Majesté
est après à fère levée d'allemans et suysses, et fère
venir des italiens, ce que je leur ay jetté bien loing.</p>

<p>Il y a ung chapellain protestant, qui servoit le comte de
Cherosbery, lequel, estant venu defférer icy la Royne d'Escosse,
et ayant si fort irrité la Royne d'Angleterre contre
elle que sa vye en a esté en extrême danger, il a esté dilligemment
observé par ung bon amy, de ceste court, qui l'a
faict enfin convaincre d'imposture; dont a esté condempné
au pillory, et la dicte Royne d'Escosse demeure, pour ce
coup, dellivrée de ce grand danger, grâces à Nostre Seigneur,
auquel je prie, etc.</p>

<p class="right">Ce <span class="xs">XXVI</span><sup>e</sup> jour de febvrier 1574.</p>

<h2>CCCLXVIII<sup>e</sup> DÉPESCHE</h2>

<p class="center">&mdash;du <span class="xs">V</span><sup>e</sup> jour de mars 1574.&mdash;</p>

<p class="center">(<i>Envoyée exprès jusques à Calais par Raymond.</i>)</p>

<p class="hanging indent">
Conférence de l'ambassadeur avec les députés de Flandre.&mdash;Vives assurances
de dévouement données par l'agent de la Rochelle.&mdash;Mesures prises
à Londres contre les étrangers.&mdash;Nouvelles d'Irlande.</p>

<p class="dest">Au Roy.</p>

<p>Sire, n'ayant, pour ceste heure, à fère sçavoir à Vostre
<span class="pagenum"><a id="Page_45"> 45</a></span>
Majesté rien de nouveau, du propos de Monseigneur le
Duc, ny d'aulcune aultre chose que j'aye traictée avec ceulx
cy depuis ung moys en çà, sinon cella mesmes que je vous
ay désjà escript par mes précédentes dépesches, je viendray
maintenant à vous dire que les deux depputés de Flandres,
après avoyr présenté leurs lettres et leur commission
à la Royne d'Angleterre, et luy avoyr exposé le sommayre
de leur charge, ilz me sont venus visiter, le jour
ensuyvant, et je les ay conviés, pour le lendemain, à vouloir
prendre leur dîner en mon logis, où ilz ont uzé assés privément
avecques moy. Et, entre aultres choses, m'ont dict
qu'ilz espéroient, sellon la bonne démonstration que la
dicte Dame leur avoit faicte, et sellon le plaisir, qu'elle
avoit eu, de recevoyr de si bénignes lettres, comme ilz luy
avoient apportées, du Roy d'Espaigne, que, avant la fin de
trois moys, qu'ilz avoient à estre icy, ilz auroient accomodé
les affères d'entre les deux pays, chose qu'ilz réputoient
estre de grande conséquence pour le Roy, leur Maistre,
et pour ses subjectz, et non moins utille et nécessayre à ce
royaulme; néantmoins qu'ilz me vouloient fort affectueusement
prier que, si je découvrois qu'il se menât quelque
praticque, par ceulx cy, en faveur du prince d'Orange, contre
le Roy, leur Maistre, que je les en voulusse advertyr,
et qu'ilz me feroient le semblable, s'ilz entendoient qu'on
y fît rien contre Vostre Majesté; et que, de vostre costé,
non plus que du leur, ne se falloit attandre que, pour tous
ces bons propos de mariage, lesquels ne servoient que d'une
forme d'entretènement, ny pour nulles confédérations
et ligues, vielles ou rescentes, les Angloys se divertîssent
des intelligences qu'ilz avoient avec les aultres protestants,
ny qu'ilz ne broillassent tousjours, aultant qu'ilz pourroient,
<span class="pagenum"><a id="Page_46"> 46</a></span>
les affères dedans les estatz de leurs voysins, car
c'estoit ce de quoy ilz faysoient leur prouffit, et de quoy
ilz estimoient pouvoir mieulx entretenir leur repos. A quoy,
Sire, je leur ay fort volontiers acquiescé.</p>

<p>Or, Sire, pour vériffier davantage si l'advis, d'envoyer
des forces, d'icy, au quartier de la Guyenne, qui est à l'entour
de la Rochelle, et dans la ville mesmes, auroit fondement,
j'ay curieusement examiné là dessus, l'ung après
l'aultre, toutz les principaulx de voz subjectz qui sont par
deçà; lesquels m'ont fort évidemment faict cognoistre que
c'estoit chose à quoy nul d'eux n'avoit jamays pensé, ains
l'ont détestée avec exécration. Et, entre aultres, le sire Bobineau,
agent de la Rochelle, s'est offert à moy de se mettre
en lieu où l'on pourroit fère justice de sa personne, au
cas que, depuis le dernier édict, il se soit traicté chose aulcune,
ny en ayt esté proposé une seule, petite ny grande,
à ceulx cy, par ceulx de sa ville, qui puisse estre au préjudice
du dict édict, ny contre l'obéyssance et fidellité qu'ilz
doibvent à Vostre Majesté; et qu'il me prioit d'approfondir
bien cest advis, duquel je luy venois de parler, affin
que, par la vérité de ce que j'en trouverois, je vous peusse
oster toute la sinistre impression que pourriés avoyr conçue
d'eux, car c'estoit ce qu'ilz craignoient le plus au
monde, que de vous mettre en quelque souspeçon et deffiance,
et que ceulx de sa ville se vouloient maintenant monstrer
plus fermes et loyaulx subjectz de Vostre Majesté et de
vostre couronne, qu'ilz n'avoient jamays faict; et qu'icelluy
agent n'estoit retenu, icy, que pour quelque somme, à
quoy ilz estoient obligés vers les Angloys, depuis le siège;
et que, s'il vous plaisoit leur fère expédier la commission,
que leur avés, longtemps y a, accordée, de pouvoir lever
<span class="pagenum"><a id="Page_47"> 47</a></span>
les deniers pour ce payement, que luy se retireroit incontinent
d'icy, et l'on verroit que les habitans de la Rochelle
n'auroient plus aulcune communicquation avec les Angloys;
et qu'il ne me vouloit pas celler qu'il estoit après, maintenant,
à achepter quelque quantité de poudre, sellon que,
de tout temps, ceulx de la Rochelle estoient tenus d'en
avoyr ordinayrement quarante milliers de provision dans
leur ville; et, parce qu'après le siège il n'en y estoit point
resté, l'on luy avoit mandé d'y en fère venir. Je luy ay
respondu que je ferois entendre à Vostre Majesté tout ce
qu'il m'avoit dict, et qu'il se pouvoit assurer que vous maintiendriés
droictement à ceulx de la Rochelle vostre
édict, s'ils se sçavoient contenir de ne l'enfreindre de leur
part.</p>

<p>Bientost après est arrivé, du dict lieu de la Rochelle, ung
marchant de ceste ville, nommé Landol, qui dict en estre
party le <span class="xs">X</span><sup>e</sup> du passé; et rapporte que M<sup>r</sup> de S<sup>t</sup> Suplice n'a
esté qu'ung soyr dans la ville, et que les habitans et ceulx
de la nouvelle religion, qui sont aulx envyrons, estoient
après à fère leurs monstres et reveues, et que ceulx de
Languedoc leur avoient mandé de se mettre aulx champs.
Ce qui seroit, Sire, pour esmouvoir assés ceulx cy, si je
n'assurois fort fermement que le contrayre est toute la
vérité.</p>

<p>L'on a descouvert, en ceste ville, que quelque nombre
d'angloys, promptz à la main, estoient toutz pretz de succiter
une grande sédicion, par tout ce royaulme, contre les
estrangiers, mais il y a esté dilligemment pourveu. Néantmoins,
pour mieulx appayser les mutins, il a esté faict une
fort curieuse recherche sur les dicts estrangyers, et, de
trèze mille sept centz, qui s'en est trouvé en ceste seule
<span class="pagenum"><a id="Page_48"> 48</a></span>
ville de Londres, l'on en a banny plus du tiers, presque
toutz flammantz, qui ne se rangeoient à nulle église, ny à
celle des Angloys, ny à celle des estrangiers. Et leur est
commandé de vuyder le royaulme, dans Nostre Dame de
mars, sur peyne de prison; dont ilz proposent de se retirer
à ceste heure en Zélande, où ilz entendent que Meldelbourg
est rendu au prince d'Orange: et plusieurs aultres,
en grand nombre, de ceulx mesmes qu'on souffriroit bien
de demeurer icy, dellibèrent de s'y en aller.</p>

<p>Il n'est venu, longtemps y a, rien de nouveau d'Escosse,
dont ne vous en feray icy mencion; mais parce que je voy
praticquer plus souvent M<sup>e</sup> Quillegrey, en ceste court, depuis
huict jours en çà, qu'il n'avoit faict de longtemps auparavant,
je souspeçonne que ce ne peult estre que pour
quelque voïage en Escoce, ou bien pour l'envoyer en Allemaigne.
Je mettray peyne d'en entendre la vérité.</p>

<p>Du costé d'Irlande, le comte d'Esmond va si bien prospérant
en ses entreprinses, qu'il a entièrement reprins tous
les chasteaulx et lieux forts de son estat, et tient à présent
fort à l'estroict la ville de Corc, dont ceulx cy hastent leurs
dellibérations et apprestz pour y remédyer; car l'ouverture
d'accord qu'on avoit faict au comte d'Essex demeure sans
effect. Et sur ce, etc.    <span class="i2">Ce <span class="xs">V</span><sup>e</sup> jour de mars 1574.</span></p>

<p><span class="pagenum"><a id="Page_49"> 49</a></span></p>

<h2>CCCLXIX<sup>e</sup> DÉPESCHE</h2>

<p class="center">&mdash;du <span class="xs">VII</span><sup>e</sup> jour de mars 1574.&mdash;</p>

<p class="center">(<i>Envoyée exprès jusques à la court par Jacques.</i>)</p>

<p class="hanging indent">
Nouvelle reprise d'armes en France.&mdash;Efforts de l'ambassadeur pour empêcher
les secours que pourraient donner les Anglais aux protestans de
France.&mdash;Avis d'une entreprise qui doit être tentée contre Calais.</p>

<p class="dest">Au Roy.</p>

<p>Sire, parce que la Royne d'Angleterre veult prendre
ung peu de temps à dellibérer de ce qu'elle aura à respondre,
sur les lettres que Vostre Majesté et la Royne, vostre
mère, et Monseigneur le Duc, luy avés dernièrement escriptes,
et sur la créance que m'avés faicte luy exposer de
vostre part, je ne vous diray rien de ce qui s'est passé entre
elle et moy là dessus, jusques à ce que je vous manderay
du tout sa responce. Et cepandant je vous donray advis,
Sire, comme j'ay receu vostre dépesche, du troysiesme du
présent, et, avec icelle, la confirmation de ce qu'à mon
très grand regret j'avois desjà entendu de la reprinse d'armes,
par voz subjectz de la nouvelle relligyon, qui disent
estre intimidés de leurs vyes par des advertissementz, qu'on
leur donne, que vous les voulés exterminer; en quoy et
ceulx qui leur baillent ces allarmes, et, eulx, qui les prennent
trop légèrement, sont bien fort à blasmer.</p>

<p>Une entreprinse a esté publiée, icy, fort grande, d'une
soublévation générale, en ung mesme jour, de touts ceulx
de la dicte nouvelle religion, tant de pied que de cheval,
en divers endroictz de vostre royaulme, et qu'ilz avoient
prins sept ou huict villes en Poictou, Nantes et Vitry en
Bretaigne, Péronne en Picardye, plusieurs lieux d'importance
<span class="pagenum"><a id="Page_50"> 50</a></span>
en Languedoc et Daulfiné, failly à surprendre Bordeaulx
et Blaye, et que leur armée, près d'Avignon, se
trouvoit fort puissante; et estoient prestz d'en mettre une
aultre aulx champs du costé de la Rochelle, et que envyron
douze centz chevaulx des leurs s'estoient venus joindre
à ung rendés vous, près S<sup>t</sup> Germain en Laye, qui avoient
contreinct Vostre Majesté et toute la court de desloger, de
nuict, et fère une fort soubdayne retraicte à Paris. Il est
vray que, quand la dépesche de l'ambassadeur d'Angleterre
est arrivée, encore que le courrier ayt faict les choses
bien grandes, le comte de Lestre m'a néantmoins
mandé que les lettres parloient fort modérément, et ne disoient
sinon que Vostre Majesté, estant advertye que ceulx
de la dicte nouvelle religyon s'assambloient assés près de
S<sup>t</sup> Germain, vous vous en estiés venu à Paris pour y pourvoir.</p>

<p>Maintenant, Sire, je mettray peyne que ceste princesse
et ceulx de son conseil entendent mieulx comme le tout
va, jouxte ce qu'il vous plaist m'en escripre; et feray tout
ce qu'il me sera possible qu'elle et eulx ne se vueillent esmouvoir
de rien, bien qu'il ne fault s'attandre, Sire, encor
que, par advanture, je pourray bien tirer beaucoup de
parolles et de démonstrations bonnes d'elle, que pourtant
toutz les siens demeurent paysibles, si les troubles s'eslèvent
en vostre royaulme; non plus qu'ilz ne se peuvent contenir
qu'ilz ne s'entremettent bien avant de ceulx de Flandres;
oultre que la dicte Dame leur en pourra dissimuler davantage
sur ce qu'on luy a voulu fère accroyre que ces vaysseaulx
de Normandye s'équippoient en faveur d'Adam Gourdon,
pour le trajetter, avec de bonnes forces, en Escoce.
Ce que je luy ay néantmoins assuré, sur ma vye, que non,
<span class="pagenum"><a id="Page_51"> 51</a></span>
ains que c'estoit pour Dantzic, ainsy que vostre dépesche,
du <span class="xs">XX</span><sup>e</sup> du passé, le portoit; et me suis mocqué de ce qu'on
luy vouloit imprimer que Vostre Majesté, et le Roy d'Espaigne,
aviés une entreprinse, pour ce primptemps, sur
l'Angleterre, comme de chose qu'elle debvoit estimer ridicule
et pleyne de vanité.</p>

<p>Et, quand à voz subjectz, qui sont par deçà, Sire, je
leur feray entendre vostre bonne intention, et mettray
peyne de les retenir en la dévotion, qu'ilz m'ont plusieurs
foys assuré, qu'ilz avoient à vostre service; et sçay bien que
le comte de Montgommery estoit encore, n'y a pas cinq
jours, à Gerzé, et que luy, ny son filz, n'en ont point
bougé; et que mesmes ilz s'en reviennent, toutz deux,
bientost trouver la comtesse de Montgommery, à Hamptonne;
d'où, s'il s'approche jusques icy, je ne faudray
de le confirmer, le plus qu'il me sera possible, à vouloir
demeurer en ce qu'il vous a promis, par l'escript, que je
vous ay naguyères envoyé, signé de sa main.</p>

<p>Au surplus, Sire, l'on me vient d'advertyr que environ
quarante navyres de guerre, qui sont prestz à sortir de
Fleximgues, avec bon nombre de soldatz, et le cappitaine
Chestre, angloys, qui embarque encores de nouveau, icy,
quatre ou cinq centz hommes pour les passer, à ce qu'il
dict, en Hollande, ont une entreprinse sur Callays, par la
conduicte d'aulcuns françoys qui ont demeuré longtemps
à la Rye, et maintenant sont passés dellà. Dont, encor que
l'advertissement ne me viegne de grand lieu, je ne l'ay
voulu mespriser, ains ay estimé que, à cause d'icelluy, je
debvois renvoyer promptement Jacques le courrier, affin
d'en donner advis, en passant, à M<sup>r</sup> de Gourdan, et pareillement
à M<sup>r</sup> de Caillac, à Bouloigne, comme, encores je
<span class="pagenum"><a id="Page_52"> 52</a></span>
suys très ayse qu'ayés faict advertyr, tout le long de la
coste, qu'on ayt à s'y tenir sur ses gardes. Et sur ce, etc.</p>

<p class="right">Ce <span class="xs">VII</span><sup>e</sup> jour de mars 1574.</p>

<h2>CCCLXX<sup>e</sup> DÉPESCHE</h2>

<p class="center">&mdash;du <span class="xs">XVII</span><sup>e</sup> jour de mars 1574.&mdash;</p>

<p class="center">(<i>Envoyée exprès jusques à la court par Joz, mon secrettère.</i>)</p>

<p class="hanging indent">
Audiences.&mdash;Consentement du roi à ce que l'entrevue se fasse en secret à
Douvres.&mdash;Demande d'un délai pour donner la réponse.&mdash;Changement
apporté dans les délibérations d'Élisabeth par la nouvelle de la reprise des
armes en France.&mdash;Communication qui lui est faite à cet égard par l'ambassadeur.&mdash;Bonne
disposition des réfugiés français.&mdash;Réponse d'Élisabeth
qu'elle consent à l'entrevue, dans l'une de ses maisons, près de Douvres.</p>

<p class="dest">Au Roy.</p>

<p>Sire, la Royne d'Angleterre a curieusement, et avec
affection, leu les trois lettres, que Vostre Majesté et la
Royne, vostre mère, et Monseigneur le Duc, luy avés escriptes,
de voz mains, et a esté fort facille de cognoistre,
à ses parolles et contenances, qu'elle prenoit ung grand
playsir de voyr que toutz troys persévériés, conjoinctement
et constamment, vers elle. Néantmoins elle m'a dict, en
riant, qu'elle craignoit que, par mes dépesches, je vous
eusse parlé ung peu trop licencieusement de l'affection,
qu'elle m'avoit privément déclaré, qu'elle avoit à l'establissement
d'une mutuelle et perdurable amityé avec Voz
Majestez, et que je la vous eusse interprétée à quelque
aultre sorte d'affection vers le mariage et l'entrevue; en
quoy, si je ne luy avois réservé la modération, qui convenoit
aulx filles, elle auroit grande occasion de se pleindre
de moy.</p>

<p>Je luy ay respondu que ce que je luy avoys à explicquer
<span class="pagenum"><a id="Page_53"> 53</a></span>
de ma créance luy donroit assez à cognoistre de quelle façon
je vous avoys escript ses propos, et comme Vostre Majesté
les avoit prins. Et encor, Sire, qu'il m'est bien souvenu
qu'ung de ses troys conseillers m'avoit desjà admonesté
que je debvois considérer les ennemys que j'avoys en ce
propos; (et que, si je venois, de rechef, à débattre ceste
forme de privée entrevue, qui m'estoit desjà accordée,
qu'ilz m'y succiteroient des labirintes nouveaulx, qui seroient
très longs et très difficilles à desmeller, et que,
puisque je pouvois avoyr la dicte entrevue en effect, qu'il
ne falloit que je m'arrestasse à la formalité, car il estoit
très certain que le tout dépendoit maintenant de voyr Monseigneur
le Duc, et que, sans cella, le mariage ne succèderoit
jamays; et néantmoins, pour l'incertitude de l'évènement,
la Royne, sa Mestresse, estoit conseillée de monstrer
tousjours qu'elle n'en vouloit venir si avant; dont, de tant
qu'il appartenoit à Monseigneur le Duc, qui estoit l'homme,
de fère toutes les instances du mariage, c'estoit aussy à luy
de monstrer quelque trêt extraordinayre de son affection
en la poursuyte de ceste entrevue, et qu'il ne debvoit réputer
qu'il luy peût jamays tourner à honte de venir voyr
celle qu'il nommoit sa maistresse, en la privée façon qu'elle
le devisoit); néantmoins, Sire, je me suis contenu dans les
termes de l'instruction que j'ay trouvée dans vostre lettre.
Et par ainsy, ay dict à la dicte Dame que Vostre Majesté et
la Royne, vostre mère, aviés beaucoup esmerveillé la forme
de la responce qu'elle vous avoit faicte, et mesmes de ce
qu'elle vous y avoit représanté plus d'incertitude de sa
volonté que nulle bonne espérance de la vouloir effectuer;
dont aviés esté à ne sçavoyr que y fère, ny que dire davantage.
Néantmoins, après avoyr bien digéré le faict,
<span class="pagenum"><a id="Page_54"> 54</a></span>
voyant que le nouveau escrupulle n'estoit sinon celluy
mesmes qu'on avoit auparavant proposé, et que c'estoit
plustost une invention faicte, à poste, par les ennemys, pour
interrompre encores le propos, ceste foys, que non qu'ilz
pensassent dire vérité, car aviés l'object devant voz yeulx,
qui vous assuroit du contrayre, vous vous estiés mis toutz
trois à dellibérer comme vous pourriés, tout ensemble, contenter
le desir de la dicte Dame, et satisfère à vostre réputation,
car pensiés bien qu'elle ne voudroit que vînsiés à luy
complayre, sinon avec la conservation de vostre honneur;
et que, là dessus, Sire, vous me commandiés de luy dire
tout franchement que vous ne croyriés jamays que, en vostre
endroict, et de la Royne, vostre mère, sur ung si cordial
offre, comme vous luy aviés faict, de Monseigneur le Duc,
qui s'estoit encores luy mesmes tout entièrement offert à
elle, elle eût le cueur de vous vouloir tromper ny uzer de
simulation, ny qu'elle vous ait faict fère déclaration qu'elle
se vouloit marier, et vouloit préférer vostre alliance à toutes
celles de la Chrestienté, pour, puis après, se mocquer de
vous, ains que sincèrement elle correspondoit à vostre sincérité;
et que, sur ceste confiance, vous aviés résolu de
surmonter encores, s'il vous estoit possible, ceste renouvellée
difficulté, en soubmettant la décision d'icelle au parfaict
jugement de ses yeulx. En quoy vous la vouliés prier,
de bon cueur, qu'elle considérât que Monseigneur le Duc
estoit nay grand, et tenoit ung très grand lieu au monde,
et commandoit aujourdhuy sur toutz les affères de Vostre
Majesté, et que pourtant il n'estoit pas possible que sa venue
vers elle peult estre collorée, ny couverte, soubz la
légation de quelconque aultre ambassadeur, que peussiés
envoyer par deçà; mais vous aviés advisé que, en venant en
<span class="pagenum"><a id="Page_55"> 55</a></span>
Picardye, où aviés desjà proposé de vous acheminer, à
ceste my caresme, pour changer d'air, sellon que voz mèdecins
disoient que cella ayderoit bien fort à vous mieulx
reffère de la fiebvre quarte, laquelle vous avoit layssé;
que, pour l'amour d'elle, et pour servir à ce bon effect,
et pour mieulx couvrir le voyage de Monseigneur le Duc,
vous poursuivriés vostre chemin jusques à Bouloigne, et
que, si elle se vouloit aussy approcher, vers ce quartier là,
jusques à Douvres, que Vostre Majesté et la Royne, vostre
mère, mettriés peyne de luy dresser si à propos, et privément,
et secrettement, la dicte entrevue, et sans y uzer
aulcun apparat ou despence, que vous espériés, en toutes
sortes, de la rendre très contante.</p>

<p>Elle, d'ung bon visage, et d'une fort bonne démonstration,
m'a respondu que, en voz lettres et en la créance
d'icelles, il vous plaisoit et à la Royne, vostre mère, continuer
si honnorablement le pourchas de son alliance, qu'elle
voudroit de bon cueur vous pouvoir bien complayre, et
s'accommoder à ce que desiriés; et vous supplioit de croyre
qu'elle n'estoit si superbe de se vouloir excuser de s'approcher
vers Voz Majestez, car, pour servir à vostre honneur
et grandeur, elle entreprendroit bien ung plus long et plus
malaysé voyage que d'aller jusques à Douvres; mais que n'y
ayant pas longtemps qu'elle y avoit esté, et que son premier
progrès estoit desjà dressé d'ung aultre costé, vers Yorc,
ung chascun diroit qu'elle alloit chercher mary, non qu'elle
voulût, pour cella, regarder tant à sa qualité de Royne, veu
que Monseigneur le Duc estoit aussy luy mesmes royal,
comme à ce qu'elle estoit fille. En quoy elle vous supplioit
de trouver bon qu'elle n'outrepassât rien des modestes respectz
qu'elle se debvoit réserver, bien que, par advanture,
<span class="pagenum"><a id="Page_56"> 56</a></span>
elle pourroit aller, comme en chassant, jusques en une
mayson de milord Coban, à vingt milles de Grenvich, sur le
chemin de Douvre, et rencontrer là Monseigneur le Duc,
qui s'y pourroit trouver avec douze ou quinze des siens;
ou bien, s'il se vouloit approcher à Gravesines, qui est ung
lieu sur la Tamise, que bien facillement une barge l'yroit
prendre là, et le porteroit fort secrettement avec les siens
dans Grenvich, et qu'elle estimoit que c'estoit bien tout le
mieulx qui s'y pouvoit fère.</p>

<p>Je luy ay réplicqué que, puisque Voz Majestez condescendoient
de luy envoyer Monseigneur le Duc, en la plus
descente et convenable façon que verriés le pouvoir fère,
je la suppliois qu'elle se voulût, en quelque partie, accomoder
à vostre volonté de s'approcher vers Douvres, et vous
envoyer présentement le saufconduict, et que, de tout le
surplus, elle s'en reposât ardiment sur le bon ordre que Voz
Majestez y sçauroient bien donner.</p>

<p>A cella elle m'a respondu que la Royne, vostre mère,
sçauroit très bien dresser la finesse, quand elle vouldroit,
mais qu'elle craignoit qu'elle y voulût trop garder l'advantage
de son filz; et que, de tant que ses principaulx conseillers
estoient absentz, lesquels elle n'attandoit jusques au
deuxiesme jour ensuyvant, elle me prioit, premier que de
rien résoudre en cella, de luy donner ung peu de loisir d'en
pouvoir conférer avec eulx.</p>

<p>Or ay je, Sire, distribué voz aultres lettres à iceulx conseillers,
aussytost qu'ilz ont esté arrivés, et n'ay obmis de
leur fère les instances et les offres, et leur déduyre les raysons,
que j'ay cognu les pouvoir anymer et encourager,
non seulement au poinct de ceste entrevue, ains aussy à
résoudre la conclusion de tout l'affère.</p>

<p><span class="pagenum"><a id="Page_57"> 57</a></span>
Mais cepandant est survenu ceste nouvelle de la reprinse
d'armes par voz subjectz de la nouvelle religion, laquelle,
du commancement, a esté publiée fort grande, ainsy que je
le vous ay mandé; mais, depuis, l'ambassadeur d'Angleterre
l'a escripte fort modérément. Et je la suis allé représanter,
en propres termes, à la dicte Dame et aulx siens, comme je
l'ay trouvée dans vostre lettre, du <span class="xs">III</span><sup>e</sup> du présent, y adjouxtant
seulement que vous craigniés bien que les impacientz
du repos, lesquelz, par leurs faulx bruictz et par leurs
faulces subjections, s'efforçoient de ressuciter ce malheur
dans vostre royaulme, n'aspirassent oultre à fère tousjours
leur profict de ceste division, à deulx aultres encor plus
maulvais effectz: l'ung estoit d'imprimer une maulvaise
opinyon de Vostre Majesté aulx princes protestantz d'Allemaigne,
pour les vous rendre ennemys, du costé de deçà,
et les fère aussy ennemys du Roy, vostre frère, du costé de
Pouloigne; et l'aultre, d'altérer la bonne amityé que vous
aviés avec la dicte Dame, et traverser le pourchas que faysiés
de son alliance. En quoy vous la supplyés, de bon
cueur, de ne vouloir, pour tout cecy, s'esmouvoir aulcunement
de sa part, car debvoit croyre, avec toute vérité, que
ce qui estoit recommancé, et ce qui pourroit ensuyvre de
trouble en vostre royaulme, seroit contre vostre volonté, et
contre celle de la Royne, vostre mère, et celle de Monseigneur,
vostre frère, et sans aulcune coulpe qui fût procédée
de nul de vous; et que touts troys, quoy qui deût advenir,
estiés tous résolus de persévérer, plus constamment
que jamays, vers elle; et attandiés maintenant, avec très
grand desir, sa responce sur ce que luy aviés naguyères faict
proposer.</p>

<p>La dicte Dame m'a respondu que, en nulle sorte du
<span class="pagenum"><a id="Page_58"> 58</a></span>
monde, vous luy pouviés mieulx monstrer que vous l'aymiés
et que vous vous fyiés d'elle, que de luy fère ainsy
part et communicquation de voz affères; et qu'elle avoit ung
merveilleux regret, que ceulx qui envyoient le bien et la
prospérité d'iceulx, eussent tant de moyen que de les remettre
en trouble, en quoy, si son advis estoit digne de
venir devant Vostre Majesté et devant l'expérimantée prudence
de la Royne, vostre mère, elle vous conseilleroit
très volontiers toutz deux de fère, de main en main, enquérir
si avant, contre ces faulx rapporteurs, que quelqu'ung en
peult estre prins, pour le fère, en terreur des aultres, très
exemplayrement punir, et plus griefvement que ceulx
mesmes qui ont prins les armes, comme estant plus traistres
qu'eulx: car plus grand trahison, à son advis, ne vous
pourroit estre faicte que de vous distrayre et allyéner voz
subjectz, et vous mettre en nécessité d'esprouver que peut;
en voz susdicts subjectz, le désespoyr de vostre bonne
grâce; et, quand à elle, que, en cest accidant et toutz
aultres, vous la trouveriés tousjours très constante amye
et très germayne bonne seur; et que, desjà une foys, elle
avoit assemblé ceulx de son conseil pour adviser de la
responce qu'elle auroit à me faire; vray est, qu'ayant
depuis pensé que, à cause de ces nouveaulx accidantz,
vous pourriés, possible, m'avoyr mandé quelque changement,
elle avoit bien voulu attandre jusques à ce que
j'eusse, de rechef, parlé à elle, mais voyant que je ne luy
disois rien au contrayre, elle me feroit bientost sçavoyr ce
qu'elle dellibéroit vous respondre, qui ne vous seroit, à son
advis, sinon bien agréable.</p>

<p>Or, attandant cella, Sire, j'ai communicqué la mesme
lettre de Vostre Majesté, du <span class="xs">III</span><sup>e</sup> du présent, à ceulx de
<span class="pagenum"><a id="Page_59"> 59</a></span>
voz subjectz, plus principaulx, qui sont encores icy; lesquelz
m'ont respondu qu'ilz estoient très marrys du renouvellement
du trouble, et néantmoins qu'ilz avoient beaucoup
de consolation de voyr que Vostre Majesté le détestoit
et le vouloit remédier. Dont M<sup>r</sup> le vydame, de sa
part, a monstré qu'il ne vouloit rien mouvoir, ains plustost
servir, en tout ce qu'il pourroit, à l'effect de la bonne intention
qu'aviés à la tranquillité de voz subjectz, et qu'il
y employeroit très volontiers, quand Vostre Majesté le luy
commanderoit, les mesmes moyens qu'il m'avoit autreffoys
dict qu'il pensoit avoyr bien bons vers le comte Palatin,
aulmoins si les choses ne se trouvoient depuis bien fort
changées en luy. Et M<sup>r</sup> de Languillier m'a fort expressément
confirmé sa résolution de vouloir jouyr du béneffice
de l'édict, soubz la bonne grâce de Vostre Majesté, et que,
s'il vous plaisoit vous servir de luy vers ceulx de la noblesse
de Poictou, qu'il espéroit pouvoir beaucoup vers eulx, à
les rendre, par sa persuasion et par son exemple, bien capables
de vostre bonne intention, et que, plustost que de sa
part il repreigne les armes, sinon par vostre commandement,
encor qu'il voye ne pouvoir avoyr seur repos chés
luy, qu'il s'en yra habiter en Suysse. Et la comtesse de
Montgommery, laquelle m'est venue dire adieu, avec mademoiselle
de Beaufort sa fille, quand elles sont allées à
Hamptonne, m'a assuré qu'elle feroit incontinent sçavoyr
à son mary ce que je luy avoys déclaré de vostre droicte
intention, et le persuaderoit bien fort de la suyvre. Lequel
son mary, Sire, estoit encores, le <span class="xs">V</span><sup>e</sup> de ce moys, à Gerzei,
et n'en a poinct bougé; et a descouvert, ce dit on, deux
trettés qui se faysoient pour le tuer, l'ung, par des soldatz
qui, en guyse de marchandz et de marinniers, estoient,
<span class="pagenum"><a id="Page_60"> 60</a></span>
à cest effect, passés en l'isle, et l'aultre, par son secrettère,
avec du poyson, dont le dict secrettère est prins, et dict
on qu'il sera mené icy, et que le dict comte retournera
bientost par deçà.</p>

<p>Je ne voy pas, Sire, que les Angloys, ny voz dictz subjectz,
qui sont icy, dressent, pour encores, rien contre le
bien de voz affères, mais il ne se fault pas attandre, si les
choses vont plus avant, qu'ilz se puissent garder d'avoyr
intelligence, et porter toute la faveur et support de forces
et d'argent, qu'ilz pourront, à ceulx de leur religion. Et
depuis naguyères, ung personnage, de grande qualité, allemand,
a esté, icy, en nom et habit déguysés, lequel je
sçay bien que ceste princesse a eu opinion que ce fût ung
prince; et il a négocyé fort estroictement avec ceulx de
son conseil. Dont je desire de bon cueur que Vostre Majesté
et la Royne, vostre mère, par vostre vertu et prudence,
pourvoyez que ce commancement de troubles, s'il
est possible, n'ayt poinct de suyte en vostre royaulme.</p>

<p>Cependant pour mieulx retenir ceulx cy, j'ay tousjours
plus instamment, que devant, sollicité la dicte Dame, leur
Mestresse, de sa responce, et de me la fère bonne; de
laquelle j'ay enfin obtenu de vous pouvoir mander, de sa
part, que, puisque vostre dellibération estoit de venir en
Picardye, pour changer d'air, après la fiebvre quarte, dont
elle louoit et remercyoit Dieu qu'en fussiés bien guéry,
qu'elle se tiendroit de tant plus heureuse et contante que
plus elle se santiroit estre près de Vostre Majesté et de la
Royne, vostre mère, et que ne luy pouvant estre bien
séant de retourner maintenant à Douvre, pour les considérations
qu'elle m'avoit desjà alléguées, que aulmoins se
pourroit elle, soubz colleur d'aller à l'esbat et à la chasse,
<span class="pagenum"><a id="Page_61"> 61</a></span>
s'approcher en une de ses maysons, la moins esloignée du
dict Douvre que fère se pourroit, là où, s'il plaisoit à Monseigneur
le Duc prendre la peyne d'y venir privément, et
sans cérymonie, ilz s'y pourroient rencontrer toutz deux;
et elle auroit grand plaisir de le voyr; et, si Vostre Majesté
se pouvoit contanter que l'entrevue se fît en ceste
privée façon, car ne pouvoit juger qu'il luy peût estre bon
de la consentyr aultrement, que son ambassadeur auroit
charge de vous dellivrer le saufconduict, lequel, à cest
effect, elle luy envoyoit présentement; et vous confirmeroit
plus amplement ceste sienne responce; laquelle elle
mesmes ne pouvoit, à cause d'ung peu de mal qui luy avoit
prins à la main, la vous escripre, ainsy qu'elle avoit bien
dellibéré de le fère. Qui est, en substance, Sire, tout ce
que j'ay peu advancer en cest endroict. Et sur ce, etc.</p>

<p class="right">Ce <span class="xs">XVII</span><sup>e</sup> jour de mars 1574.</p>

<h2>CCCLXXI<sup>e</sup> DÉPESCHE</h2>

<p class="center">&mdash;du <span class="xs">XXIII</span><sup>e</sup> jour de mars 1574.&mdash;</p>

<p class="center">(<i>Envoyée exprès jusques à Calays par le S<sup>r</sup> Cavalcanti.</i>)</p>

<p class="hanging indent">
Nécessité d'accepter l'entrevue.&mdash;Nouvelles des troubles de France.&mdash;Craintes
inspirées par Montgommery.&mdash;Armemens faits en Angleterre.&mdash;Nouvelles
des Pays-Bas et d'Écosse.&mdash;Meilleures dispositions d'Élisabeth envers Marie
Stuart.</p>

<p class="dest">Au Roy.</p>

<p>Sire, je n'ay, par ceste dépesche, à mettre ny oster
rien de ce que, par la précédante, du <span class="xs">XVII</span><sup>e</sup> du présent, je
vous ay escript touchant l'entrevue, sinon de vous confirmer
qu'il est besoing que Vostre Majesté se détermine
à la consentir, ou bien laysser à tant le propos, car ceste
<span class="pagenum"><a id="Page_62"> 62</a></span>
princesse est très fermement résolue de ne passer oultre,
sans voyr Monseigneur le Duc; et encores, si, en le voyant,
l'on pouvoit estre bien assuré qu'elle procèderoit incontinent
à la conclusion du mariage, le voyage ne seroit tant
à regretter, mais, en l'incertitude où elle vous en laysse,
avec l'accoustumée instabilité de deçà, je ne voy sinon que,
pour parvenir là où Mon dict Seigneur le Duc prétend, il
fault, par nécessité, ou qu'il azarde de venir incertain, ou
qu'il quitte du tout son entreprinse. Et vous puis assurer,
Sire, que la dicte Dame s'attand, sans aulcun doubte,
qu'il viendra, et qu'elle sera preste de s'approcher, quand
elle en aura plus de certitude, vingt ou vingt cinq mille vers
Douvre pour le rencontrer.</p>

<p>La nouvelle s'augmante, de jour en jour, icy, des désordres
et troubles qui multiplient en vostre royaulme; qui
est cause que plusieurs angloys commancent de solliciter
des moyens et des provisions de ceste court, pour pouvoir
aller par dellà se joindre à ceulx de leur religion, et d'aultres
praticquent d'avoyr des commissions pour armer des
vaysseaulx; et aulcuns en y a qui mettent en avant qu'il
seroit bon d'en accommoder de quelque nombre le comte
de Montgommery, ensemble de quelques hommes et deniers,
affin qu'il peût maystriser ceste mer estroicte, et
entreprendre quelque descente en France, là où il verroit
le pouvoir mieulx fère à son advantage; mais il semble
qu'il ayt escript, de Gerzé, qu'encor qu'on ayt voulu attempter
à sa vye, qu'il ne remuera rien contre Vostre
Majesté, qu'il ne voye comme les choses yront plus avant,
et comme il vous plerra uzer vers luy; car veult estimer
que cella n'est procédé aulcunement de vostre commandement.
Néantmoins, Sire, je l'observeray, le plus qu'il me
<span class="pagenum"><a id="Page_63"> 63</a></span>
sera possible; car l'on m'a adverty qu'il a envoyé icy fère
quelque provision de pistollés et d'harquebouzes; et je voy
bien que ceulx cy, de leur costé, poursuyvent de garnyr
d'artillerye, d'armes et de tout aultre fourniement nécessayre,
tous leurs grandz navyres de guerre, réservé d'y
mettre les vivres et le nombre d'hommes qui faict besoing,
car cella est remis à quand il sera temps. Et dellibèrent cepandant
de mettre la flotte en deux, pour en envoyer tenir
la moictyé à Portsemue, vis à vis du Hâvre de Grâce,
et l'aultre moictié restera à Gilingam, où, de présent, elle
est. Et m'a l'on dict que, depuis huict jours, il a esté dépesché,
de ceste ville, une lettre de crédict, de soixante mille
escuz, pour Francfort.</p>

<p>Je viens d'entendre que sept ou huict bretons sont arrivés,
desquelz l'on présume que l'ung d'eux a charge
d'aller devers le prince d'Orange, pour emprunter des navyres
de guerre, mais je n'ay encores vériffyé cella. Bien
m'a l'on dict que le susdict prince a mandé comparoir, à
certain prochain jour, en Hollande, où il s'en est retourné,
toutz les vaysseaulx qui s'advouent à luy, soubz
prétexte de leur vouloir bailler ung règlement sur le faict de
la navigation et sur les prinses, affin qu'ilz ne se portent plus
en pirates, avec intention de déclarer désavouez ceulx qui
ne comparoistront. Je ne sçay si, lors, il fera quelque autre
dellibération. Les angloys qui s'estoient embarqués, icy,
pour luy, sont arrivés à Fleximgues, et s'y en est trouvé le
nombre de sept centz soldatz completz, quand ilz sont
descendus de dellà, qui incontinent ont receu paye; dont
l'entreprinse qu'on m'avoit adverty, sur Callays, est, pour
ce regard, passée.</p>

<p>Les choses d'Escosse s'entretiennent encores en quelque
<span class="pagenum"><a id="Page_64"> 64</a></span>
repos, bien que l'on m'a dict que les bourgoys et marchandz,
et le commun du pays, vont faysant une secrette
ligue contre le comte de Morthon, pour les grandes exactions
qu'il faict sur eulx, et qu'ilz ne veulent plus souffrir
qu'il aille ainsy, de lieu en lieu, tenir la justice pour les
piller et ruyner, comme il faict, et que les principaulx de
la noblesse sont toutz retirés en leurs maysons. Milord
trésorier a observé, luy mesmes, le temps de pouvoir présenter,
bien à propos, la lettre de la Royne d'Escosse à la
Royne, sa Mestresse; et m'a mandé qu'il la luy avoit
faicte lyre toute entièrement, et qu'elle l'avoit trouvée en
termes si honnestes, et escripte de si bonne façon, qu'il
me pouvoit assurer que cella avoit beaucoup regaigné le
cueur de sa Mestresse, et que les choses alloient, à présent,
assés bien, et espéroit qu'iroient encores mieulx, entre
elles deux. Sur ce, etc.</p>

<p class="right">Ce <span class="xs">XXIII</span><sup>e</sup> jour de mars 1574.</p>

<h2>CCCLXXII<sup>e</sup> DÉPESCHE</h2>

<p class="center">&mdash;du <span class="xs">XXVIII</span><sup>e</sup> jour de mars 1574.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">
Projet du roi de retarder l'entrevue.&mdash;Bruit de la mésintelligence qui aurait
éclaté entre le roi et le duc d'Alençon.&mdash;Craintes que les Anglais ne veuillent
profiter des troubles de France.&mdash;Soupçons contre Montgommery.&mdash;Affaires
d'Écosse.</p>

<p class="dest">Au Roy.</p>

<p>Sire, estimant qu'il sera bon qu'ayés veu et considéré,
à loisyr, la responce que la Royne d'Angleterre m'a faicte,
laquelle je vous ay mandée, le <span class="xs">XVII</span><sup>e</sup> de ce moys, et
<span class="pagenum"><a id="Page_65"> 65</a></span>
qu'ayés ouy son ambassadeur, et retiré de luy le saufconduict
qui luy a esté envoyé pour vous bailler, et que j'aye
receu, là dessus, nouveau commandement de Vostre Majesté,
premier que de changer ny débatre rien plus à la
dicte Dame, j'ay advisé de ne luy proposer, jusques allors,
ce que m'avez escript, du <span class="xs">VII</span><sup>e</sup> du présent, de luy prolonger
l'entrevue; car semble qu'elle est aulcunement persuadée
qu'encores que voz affères vous apportent une très suffizante
occasion de ne vous esloigner, pour ceste heure, des
envyrons de Paris, que néantmoins vous ne voudrés que
Mon dict Seigneur le Duc laisse, pour cella, de venir fère,
secrettement et privément, une course jusques icy, comme
s'il alloit à quelque autre commission pour vostre service,
joinct que le saufconduict, ainsy qu'on m'a dict, s'estend
jusques au <span class="xs">XX</span><sup>e</sup> de may prochain. Et il est à croyre, Sire,
que, si le poinct de l'entrevue estoit cependant vuydé,
que vostre voyage, puys après, en Picardye, seroit pour
donner grand chaleur à tout le reste, et pour fère que le
propos pourroit réuscyr à une ou aultre conclusion, pendant
que seriés si près d'icy; et, possible, que le mariage se
consommeroit, si, d'avanture, les personnes venoient à se
complayre. Mais, de tant que je tiens ceulx cy ordinayrement
pour très suspectz de mutation et de changement, je ne vous
puis promettre, Sire, rien de plus certain d'eux que une
grande incertitude; bien qu'à présent les choses monstrent de
continuer, icy, telles, comme je le vous ay mandé, et comme
le S<sup>r</sup> Cavalcanti vous l'aura depuis confirmé, et encores,
en apparance, semble quelles vont de bien en mieulx.</p>

<p>Mesmes il m'a esté signiffié que ceste princesse et les
principaulx, d'auprès d'elle, ont esté très marrys d'ouyr
publier par deçà qu'il y eût mauvayse intelligence entre
<span class="pagenum"><a id="Page_66"> 66</a></span>
Vostre Majesté et Monseigneur le Duc, et que vous eussiés,
pour cella, faict quelques rigoureuses démonstrations à luy,
et au Roy de Navarre, à Monsieur le prince de Condé et
Monsieur de Montmorency; dont envoyèrent sçavoyr ce que
j'en entendoys, et qu'ilz ne pouvoient, ny vouloient, croyre
qu'il en fût rien, car les lettres de leur ambassadeur n'en
parloient nullement; et que cella estoit venu d'ung messager
ordinayre, qui n'estoit poinct angloys, lequel, estant party
de Paris, le <span class="xs">VIII</span><sup>e</sup> du présent, avoit semé ce bruict. Et à
peyne, Sire, ay je eu déchiffré la vostre, du <span class="xs">VII</span><sup>e</sup> du présent,
laquelle a séjournée, pour l'occasion du temps, huict
jours entiers, à Callays, que milord trésorier et le comte
de Lestre, chacun de sa part, m'ont envoyé ung gentilhomme
pour m'advertyr que, par les plus rescentes du dict
ambassadeur, lesquelles estoient du <span class="xs">XV</span><sup>e</sup> de ce moys, il apparoissoit
que le susdict bruict estoit faulx, et qu'il ne se
pouvoit desirer plus de vraye et cordialle amityé, entre deux
frères, qu'il s'en voyoit entre Vostre Majesté et Monseigneur
le Duc, et que vous luy portiés plus de faveur que
vous n'aviez jamais faict, ensemble au Roy de Navarre et
aulx aultres deux. Et ont adjouxté qu'avec M<sup>r</sup> de Turène,
et M<sup>r</sup> de Torcy, estoient venus vers Vostre Majesté trois
gentilshommes, de la nouvelle religyon, de ceulx qui ont
nouvellement prins les armes, pour se rendre plus assurés
de vostre bonne intention vers eulx, et qu'ilz s'en estoient
retournés bien fort satisfaictz; et que d'ailleurs vous
aviés envoyé le S<sup>r</sup> Strossy à M<sup>r</sup> de La Noue, en Poictou;
dont se vouloient conjouyr, avecques moy, de ce que les
choses prenoient ung chemin pour retourner à la paix,
sans passer à plus d'altération. De quoy je les ay envoyés
infinyement remercyer par le S<sup>r</sup> de Vassal, et que cella
<span class="pagenum"><a id="Page_67"> 67</a></span>
monstroit combien l'affection de leur Mestresse, et la leur,
estoient très bonnes vers le bien de voz affères, et qu'ilz
seroient marris qu'il vous y succédât mal.</p>

<p>Or, est il bien certain, Sire, que, sur le renouvellement
des présents troubles de vostre royaulme, il a esté tenu,
icy, diverses assemblées de conseil; et plusieurs dellibérations
y ont esté mises en avant, ainsy que Vostre Majesté
en a eu, comme je voy, quelque sentiment; mais, encor
qu'on y ayt procédé aulx opinions, et que tel peut avoyr
monstré d'incliner bien fort à la guerre ouverte, qui, possible,
est plus remis que nul des aultres, je ne puis toutesfoys
descouvrir qu'on en soit venu encores à quelque conclusion.
Et je mettray peyne, aultant qu'il me sera possible,
s'il s'en faict aulcune, que l'effect d'icelle ne passe oultre,
sans que je vous en puisse donner quelque advertissement;
ne voulant toutesfoys mettre en doubte que, si ce nouveau
feu s'allume davantage, ceulx cy ne facent ouvertement,
ou soubz main, tout ce qu'ilz pourront pour le fomenter.</p>

<p>Le comte de Montgommery est si près de la coste de
dellà, et si esloigné d'icy, que Vostre Majesté peut avoyr,
plus souvent et ordinayrement, nouvelles de luy, que non
pas moy; tant y a que je souspeçonne fort, parce que le
S<sup>r</sup> de S<sup>t</sup> Ouan, de Gersey, a faict, icy, de nouveau, quelque
provision d'harquebouzes et pistollés, que ce ne soit
pour en accomoder davantage le dict de Montgommery.</p>

<p>L'oncle du comte d'Arguil estoit desjà party pour Escosse,
quand vostre dépesche est arryvée, mais je l'ay,
avant son partement, si bien instruict des mesmes choses,
que m'avez escriptes, que j'espère qu'il les sçaura très bien
représanter par dellà. Et sur ce, etc.</p>

<p class="right">Ce <span class="xs">XXVIII</span><sup>e</sup> jour de mars 1574.</p>

<p><span class="pagenum"><a id="Page_68"> 68</a></span></p>

<h2>CCCLXXIII<sup>e</sup> DÉPESCHE</h2>

<p class="center">&mdash;du <span class="xs">II</span><sup>e</sup> jour d'apvril 1574.&mdash;</p>

<p class="center">(<i>Envoyée jusques à la court par Anthoyne Laguète.</i>)</p>

<p class="hanging indent">
Audience.&mdash;État des négociations en France pour rétablir la paix.&mdash;Réception
faite au roi de Pologne dans ses états.&mdash;Nouvelle de la descente de.
Montgommery en Normandie.&mdash;Protestation d'Élisabeth qu'elle a ignoré
cette entreprise.&mdash;Doute sur la vérité de cette nouvelle.&mdash;Assurance donnée
par l'ambassadeur qu'Élisabeth ne veut fournir aucun secours aux protestans
de France.</p>

<p class="dest">Au Roy.</p>

<p>Sire, je loue Dieu que ceulx, qui se sont eslevez en
vostre royaulme, ayent prins l'expédient d'envoyer sçavoyr,
par le S<sup>r</sup> de Guyteri, la vérité de ce qu'on les mettoit en
doubte, et qu'on les intimidoit de la volonté qu'avez vers
eulx, et qu'il ayt eu de quoy leur rapporter, de la part de
Vostre Majesté, qu'ilz ont esté trompés, et qu'ils trouveront
tousjours trop plus de bonne seureté, en la protection
de vostre parolle, qu'en tout l'effect des armes qu'ilz ont
reprinses. Ce que ayant faict sçavoyr à la Royne d'Angleterre,
et comme vous attandiés, par M<sup>r</sup> de Torcy et M<sup>r</sup> de
Turène, lesquels vous aviés renvoyés, avec le dict de Guyteri,
vers eulx, et par le S<sup>r</sup> Strossy, qui estoit allé devers
le S<sup>r</sup> de La Noue, en Poictou, et pareillement du costé
de M<sup>r</sup> le mareschal d'Envylle, qui traictoit aussy de quelque
moyen de paix, avec ceulx de Languedoc, bientost
quelque bonne responce de leur modération, je l'ay assurée
qu'incontinent après vous aviés dellibéré de leur bailler
ceste ampliation de vostre édict, dont je luy avois parlé,
qui les debvoit contanter; et, par ainsy que vous ne doubtiés
que, dans bien peu de jours, tout ce renouvellement de troubles
<span class="pagenum"><a id="Page_69"> 69</a></span>
ne cessât. Et luy ay compté, Sire, la bonne et desirée
nouvelle qu'aviés receue du couronnement du Roy de
Pouloigne, vostre frère, et comme les Poulonnois, pour le
grand contantement qu'ilz avoient de le voyr, luy avoient
remis beaucoup de ces condicions, aulxquelles les ambassadeurs,
qui luy avoient apporté les décrets de son élection,
l'avoient obligé, de sorte qu'il se trouvoit aussy absolu
prince, sur ce grand royaulme, que quelque aultre roy
qui fût en la Chrestienté; et que vous desiriés qu'elle participât
à l'ayse, que Vostre Majesté et la Royne, vostre
mère, et Monseigneur le duc, en santiés, ainsy que vous
la feriés toujours participer aulx profictz et advantages qui
vous en viendroient, sellon la plus estroicte amityé et confédération
qu'elle avoit avecques Vostre Majesté; et que
cella vous faysoit davantage desirer que l'honneste pourchas,
auquel vous persévériés toujours de l'alliance d'elle
avec Mon dict Seigneur le Duc, vostre frère, peût réuscyr
à bon effect, affin que l'union indissoluble, d'entre ces trois
grandes couronnes, fût plus craincte et respectée par toute
la Chrestienté; et que vous estiés bien marry que ces nouveaulx
désordres retardassent vostre venue en Picardye,
mais que vous espériés y avoir bientost pourveu, pour, incontinent
après, vous y acheminer. Dont m'assurois qu'aussytôst
que vous auriés veu la dernière responce, qu'elle
vous avoit mandée, que vous m'escripriés tout ce que pourriés
fère en cella, affin de l'en advertyr. Bien estois je en
grande perplexité comme Vostre Majesté pourroit prendre
ce qui se publioit, icy, que, de l'isle de Gersey, qui est à
elle, le comte de Montgommery fût descendu, en armes,
au pays de Normandye, chose qui estoit toute contrayre
à la promesse et au sèrement, et à la teneur du dernier
<span class="pagenum"><a id="Page_70"> 70</a></span>
traicté de ligue, qu'elle avoit faicte avec Vostre Majesté;
et que je demeurois le plus infâme gentilhomme du monde,
et la parolle d'elle ne se pouvoit non plus saulver, si elle
n'y pourvoyoit, et ne vous en faysoit fère une bien prompte
réparation; car m'avoit fait vous escripre, encores depuis
ung moys, que vous la trouveriés, en touts ces nouveaulx
accidantz, et en l'occurrence de toutz voz affères, très
bonne amye, et vrayement germayne bonne seur.</p>

<p>La dicte Dame, premier que respondre à ces poinctz,
m'a prié de luy dire qu'est ce que je sçavoys de vostre
santé, et si vous estiés bien dellivré de la fiebvre quarte,
et s'il y avoit apparance qu'eussiés eu ce grand malcontantement,
contre vostre frère et contre vostre beau frère,
comme on l'avoit publié par deçà.</p>

<p>Je luy ay respondu que, grâces à Dieu, la fiebvre vous
avoit, il y a longtemps, du tout layssé, et que vous estiés,
à présent, aussy dispos et gaillard que fûtes oncques, et
qu'il ne se pouvoit imaginer une plus parfaicte et cordialle
amityé, entre deux frères, que celle qui se voyoit entre
Vostre Majesté et Monseigneur le Duc; et que vous n'estiés
moins assuré de sa volonté que de la vostre, ny n'aviés
plus de fiance en vous mesmes que en luy; et le semblable
du Roy de Navarre; et que ce faulx bruict estoit
sorty de la malice de ceulx, à qui il faysoit bien mal qu'il
n'estoit vray, et qui voudroient bien voyr de la division en
ce premier lieu, ainsy qu'ilz l'entretiennent ez aultres lieux,
qui suyvent après.</p>

<p>Lors, elle a suivy à dire, qu'elle remercyoit Dieu, de
très bon cueur, que la disposition de vostre santé et celle
de voz affères allassent trop mieulx qu'on ne le disoit,
car avoit entendu que vous estiés encores bien fort maigre
<span class="pagenum"><a id="Page_71"> 71</a></span>
et foible; dont vous prioit de ne mesprizer aulcun bon
régyme, qu'on vous ordonnât, pour vous bien remettre du
tout; et qu'elle avoit bien rejetté cest aultre fascheux
bruict, de Mon dict Seigneur le Duc, et des aultres seigneurs,
qu'on mestoit au compte, comme du tout faulx;
mais quiquonques l'eût inventé, c'estoit bien tout le pis
qu'il pouvoit fère contre vostre grandeur et contre la réputation
de voz affères, dont elle avoit ung très grand playsir
d'estre bien assurée qu'il n'en fût rien, et que vous
eussiés, au reste, ung si bon desir, conjoinct avec beaucoup
d'espérance, que ces nouveaulx troubles ne passeroient
oultre, sellon que proposiés d'adjouxter quelque déclaration
à vostre édict pour contanter ceulx de la nouvelle religion,
affin de les mettre en plus de repos, en leurs maysons;
et que surtout elle se conjouyssoit avec Vostre Majesté,
et bien fort expéciallement avec la Royne, vostre
mère, des bonnes nouvelles qu'aviés reçues du Roy de
Pouloigne, lesquelles elle vous prioit de croyre qu'elle les
santoit, aultant et nullement moins, que si elle fût sa propre
seur de sang, comme elle l'estoit d'estat; mais, en ce
que vous auriés veu, depuis, de la responce qu'elle vous
avoit faicte au propos de Monseigneur le Duc, elle croyoit
bien que ce ne seroit pour vous apporter ung si grand contantement
comme du costé de Pouloigne; aussy falloit il
qu'il vous y survînt du tempérament, de quelque aultre
costé; bien pensoit que ne le jugeriés chose de mespris,
et qu'elle verroit maintenant à quelle dellibération Vostre
Majesté en voudroit venir.</p>

<p>Et, quand à la descente du comte de Montgommery en
France, que c'estoit chose qu'elle ne sçavoit, et ne la pouvoit
aulcunement croyre, veu ce qu'elle luy avoit deffandu,
<span class="pagenum"><a id="Page_72"> 72</a></span>
lorsqu'elle luy avoit permis d'aller à Gersey, pour y sçavoyr
nouvelles de ses affères: qu'il se gardât bien de vous fère,
de ce lieu là, non seulement ennuy, mais de ne vous y donner
aulcune souspeçon de luy; dont ne luy pourroit avoyr
faict une plus mortelle offance que d'avoyr attempté de
descendre en armes par dellà, et qu'elle désavoueroit le
premier angloys qui le rencontreroit, s'il ne le tuoit, desirant
que vous croyés et espériés d'elle, Sire, qu'elle, persévèrera
droictement en la vraye amityé, qu'elle vous a
jurée, si vous ne commancés de luy fallir de correspondance.</p>

<p>Et n'ay veu, ny peu nother chose aulcune, de la dicte
Dame, qui m'ayt semblé tendre, sinon à cella mesmes,
que je vous ay mandé par mes précédantes. Et, pour le regard
de ce dernier poinct, du comte de Montgommery,
toutz les seigneurs de ce conseil m'ont fermement assuré
qu'ilz n'en sçavoient du tout rien, et ne le pouvoient croyre.
Néantmoins, puisque M<sup>r</sup> de Matignon vous l'a mandé, il le
peut mieulx sçavoyr, estant voysin du lieu, que non pas
nous, qui en sommes bien loing, et d'où souvant il fault
attandre beaucoup de jours le temps, premier qu'il en
viegne des nouvelles; et quoy que soit, ny en ceste court,
ny en ceste ville, l'on n'en a rien de certein.</p>

<p>Et, au regard de préparer icy une aultre descente de
plus grand nombre d'angloix par dellà, soubz colleur d'équipper
en guerre plusieurs navyres marchandz, je sçay
qu'il s'en équippe voyrement quelques ungs, pour aller
en Hespaigne, et en Barbarye, et non ailleurs, bien
que je loue infinyement l'ordre que Vostre Majesté a
donné de fère advertyr, par toute la coste, qu'on ayt à s'y
tenir sur ses gardes; car, en nulle façon du monde, se
<span class="pagenum"><a id="Page_73"> 73</a></span>
pourroient garder les Angloys, si la guerre de voz subjectz
continue, qu'ilz ne s'en vueillent mesler, tout ainsy qu'ilz
font du costé de Flandres. Mais pourtant je vous supplye
très humblement, Sire, de ne vous esmouvoir, pour
encores, des bruictz et rapportz qu'on vous pourra donner
des dellibérations de deçà, car ne se pourra dresser aulcun
appareil de guerre, qui soit d'importance, sans que je vous
en donne advis, de quelque temps devant. Et sur ce, etc.</p>

<p class="right">Ce <span class="xs">II</span><sup>e</sup> jour d'apvril 1574.</p>

<p class="blockquote">
Il y a homme, en ceste ville, qui assure d'avoyr layssé le comte de
Montgommery, le <span class="xs">XVI</span><sup>e</sup> de mars, à Gerzé, et les seigneurs de ce conseil
jurent qu'à tout le moins ne peut il estre vray qu'il ayt tiré ny poudres,
ny amres, ny aulcune artillerye, de ce royaulme; et que, si luy
mesmes est descendu en Normandye, il a si grandement mespris
contre la Royne, leur Mestresse, et contre son estat, qu'on mettra
peyne de l'en fère amèrement repantir.</p>

<h2>CCCLXXIV<sup>e</sup> DÉPESCHE</h2>

<p class="center">&mdash;du <span class="xs">VI</span><sup>e</sup> jour d'apvril 1574.&mdash;</p>

<p class="center">(<i>Envoyée exprès jusques à Calais par Jehan Meusnier.</i>)</p>

<p class="hanging indent">
Délibération des seigneurs du conseil sur l'entreprise de Montgommery.&mdash;Déclaration
de la reine d'Angleterre que les armemens, faits à Londres, ont
pour objet d'observer la flotte espagnole qui doit se rendre dans les Pays-Bas.&mdash;Nouvelles
de Flandre et d'Écosse.&mdash;Disposition favorable d'Élisabeth
à l'égard de Marie Stuart.</p>

<p class="dest">Au Roy.</p>

<p>Sire, après que j'ay eu faict ma plaincte à la Royne
d'Angleterre de la descente du comte de Montgommery en
Normandye, et de ce que, de l'isle de Gersey, qui est à elle,
il a dressé toute son entreprinse par dellà, et en a tiré les
poudres, les armes, l'artillerye et les monitions qu'il a
<span class="pagenum"><a id="Page_74"> 74</a></span>
voulu, elle a proposé le faict en son conseil, avec démonstration,
sellon qu'on me l'a bien fort assuré, qu'elle en
estoit grandement offancée. Et M<sup>e</sup> Pollet, gouverneur de
la dicte isle, qui, plus d'ung moys auparavant, estoit icy,
a esté appellé, lequel s'est efforcé de monstrer qu'il ne
pouvoit estre que cella fût vray, et qu'aulmoins estoit il
très certain que luy, ny son lieutenant, n'en estoient nullement
consentantz. Dont, sur ce doubte, l'on a envoyé
devers la comtesse de Montgommery, à Hamptonne, pour
en avoyr la certitude; laquelle a mandé qu'elle n'en sçavoit
du tout rien, et que, si son mary avoit faict ce voyage par
dellà, qu'il le luy avoit desrobbé, et qu'elle n'avoit eu nouvelles
de luy, ny n'en estoient venues aulcunes de Gersey,
à cause du vent contrayre, plus de troys sepmaynes avoit.
Et, là dessus, le dict Pollet a esté renvoyé à sa charge pour
en donner promptement advis, et n'y a eu celluy, de tout
le dict conseil, qui n'ayt advoué à la dicte Dame que le comte
auroit bien fort mespris contre elle, s'il avoit entreprins
la dicte descente, et qu'elle la luy debvoit fère réparer.
Et elle a déclaré davantage qu'elle ne vouloit, en façon
que ce fût, que hommes, armes, vaysseaulx, ny nulle aultre
assistance sortît de ce royaulme pour ceulx qui s'estoient
eslevez contre Vostre Majesté.</p>

<p>Dont je verray, Sire, comme cella s'observera; et en
continuant ma remonstrance du dict de Montgommery,
quand la surprinse qu'on dict qu'il a faicte de Carantan
sera mieulx advérée par deçà, et allant souvant à plaincte
pour les aultres supportz, que j'entendray que les dictz
Angloys feront aulx dictz eslevez; qui, à mon advis, ne se
pourront tenir qu'ilz ne leur en facent quelques ungs, je
mettray peyne de vous destourner tout le mal, que je pourray,
<span class="pagenum"><a id="Page_75"> 75</a></span>
de ce costé; et essayeray ce que m'avez mandé, de
la susdicte comtesse de Montgommery, ayant cepandant,
Sire, prins parolle d'aulcuns principaulx de son conseil,
oultre celle de la dicte Dame, de vous pouvoir assurer,
qu'encor qu'elle prépare des forces, par mer et par terre,
et qu'elle en ayt desjà de prestes, que néantmoins sa présente
dellibération n'est de les employer nullement contre
Vostre Majesté. Et je sçay bien, Sire, que, par icelles,
elle, en tout évènement, se veult trouver pourveue, pour le
passage de cette grande armée qui doibt venir d'Espaigne,
au secours des Pays Bas, quand elle arryvera en la mer
de deçà; et aussy que les choses d'Irlande la pressent assez,
et qu'elle ne se peut jamays tenir assez assurée de celles
d'Escosse. Néantmoins la naturelle inclination, que les
Angloys ont contre la France, et leur commune religyon
avec ceulx qui ont prins les armes par dellà, me faict vous
supplyer très humblement, Sire, de ne laysser rien de si
exposé, de leur costé, que l'occasion les puisse convyer
d'entreprendre; car, encores qu'en toutes les parolles et
démonstrations de la dicte Dame, si elle n'est bien la plus
faulce et simulée princesse de la terre, elle face tout semblant
d'avoyr bonne intention vers Vostre Majesté, et
mesmes d'estre bien inclinée au party de Monseigneur le
Duc, vostre frère, s'il advenoit que les Angloys fissent
quelque exploit en France, qui réuscyst, advantageux pour
les prétencions de ce royaulme, indubitablement elle l'advoueroit;
et quand bien elle n'auroit volonté de le fère,
ses subjectz l'y contreindroient; dont se fault tenir sur ses
gardes.</p>

<p>Les depputez de Flandres continuent de vacquer tousjours
à leur commission, bien qu'à dire vray il semble qu'ilz
<span class="pagenum"><a id="Page_76"> 76</a></span>
y vont lentement, et qu'ilz praticquent d'aultres choses
d'importance en ceste court, lesquelles je mettray peyne
de sçavoyr au vray, affin de le vous mander. Et ayant recherché,
jusques au fondz, quelle estoit celle entreprinse
qu'on m'avoit adverty sur Callays, j'ay trouvé qu'elle estoit
sur l'Éscluse, et qu'avec les navyres qui partoient d'Ollande
et les angloys, qui s'embarquoient lors, icy, le dict prince
d'Orange prétandoit d'emporter le dict Éscluse, et se fère,
incontinent après, maistre de Bruges, pour y avoyr encores
ung butin plus riche que celluy de Meldelbourg.</p>

<p>J'ay, ces jours passés, escript, par deux diverses voyes,
en Escosse, et ay mandé au S<sup>r</sup> de Quelsey la responce que
m'avez commandé de luy fère. J'espère que, dans peu de
jours, j'auray responce des principaulx seigneurs du pays.
J'entendz que le comte de Morthon a faict appeller le
comte d'Arguil pour venir rendre compte d'aulcunes bagues,
qu'il prétend que la comtesse d'Arguil, sa femme, veufve
du feu comte de Mar, retient, de celles de la couronne; et
l'a faict venir au ban pour le fère déclarer forfaict, d'où
l'on crainct, icy, que les armes s'en repreignent par dellà.
Et le susdict Quelsey m'a layssé, par mémoyre, de supplyer
très humblement Vostre Majesté qu'il vous playse octroyer
vostre ordre au dict d'Arguil, ainsy que son feu père l'avoit.</p>

<p>J'ay supplyé, le plus humblement que j'ay peu, la Royne
d'Angleterre de vouloir fère responce à certaynes lettres,
que la Royne d'Escosse luy a escriptes, et l'ay sondée fort
doulcement de quelle affection elle estoit, à ceste heure,
vers elle; qui m'a, en très bonne sorte, respondu qu'elle
luy escriproit, ou aulmoins escriproit au comte de Cherosbery
tout ce qu'elle avoit à luy respondre; et qu'elle vouloit
<span class="pagenum"><a id="Page_77"> 77</a></span>
que je luy escripvisse ardiment qu'elle n'avoit, à présent,
aulcune aultre nouvelle offance contre elle, que la
recordation de celles qui estoient déjà passées; et a commandé
de fère seurement conduyre à la dicte Dame les
coffres et besoignes, et lettres, qui luy estoient freschement
arrivées de France. Vray est qu'elle a voulu que ce ayt
esté par des serviteurs du dict S<sup>r</sup> de Cherosbery, et non
par ceulx qui les avoient menés jusques icy. Sur ce, etc.</p>

<p class="right">Ce <span class="xs">VI</span><sup>e</sup> jour d'apvril 1574.</p>

<h2>CCCLXXV<sup>e</sup> DÉPESCHE</h2>

<p class="center">&mdash;du <span class="xs">XV</span><sup>e</sup> jour d'apvril 1574.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">
Prise de Carentan par Montgommery.&mdash;Désaveu que font les Anglais de cette
entreprise.&mdash;Desir d'Élisabeth que l'entrevue soit accordée.</p>

<p class="dest">Au Roy.</p>

<p>Sire, le jeudy de la sepmayne saincte, et non plus tost,
est arrivée à ceulx cy la certitude de la descente du comte
de Montgommery en Normandye, et de la surprinse qu'il
a faicte de Quarantan; et j'entendz que le mesme advis
porte qu'il estoit bien près d'avoyr aussy Valoignes, et
que M<sup>r</sup> de Torcy avoit parlé à luy, le <span class="xs">XXII</span><sup>e</sup> du passé, et
luy avoit monstré des articles, de la part de Vostre Majesté,
aulxquelz il avoit faict la responce, qu'il a mandée par
deçà; et que son frère avoit été tué, de guet à pens, par
le commandement de la Royne. Dont vous puis assurer,
Sire, que ceste princesse et ceulx de son conseil ont faict
grande démonstration d'estre fort malcontantz du dict
comte, et m'avoit esté donné espérance qu'il luy seroit escript
<span class="pagenum"><a id="Page_78"> 78</a></span>
de s'en retourner, et d'amander la faulte qu'il avoit
faicte, ou aultrement, que la dicte Dame s'en ressantiroit;
dont suis attandant ce qu'elle y voudra fère, car n'a encores
bien résolu, en son conseil, comme y procéder. Et je
vous supplye très humblement, Sire, vous souvenir comme,
dès le commancement de janvyer, je vous advertys du
voyage du dict de Montgommery à Gersé, et comme il falloit
que le fissiés observer de dellà, parce qu'il estoit tout
auprès de vostre coste, et bien fort esloigné d'icy, et que
mandissiés advertyr, tout au long des places de la mer, de
se tenir bien sur ses gardes; dont je fus infinyement ayse,
par une dépesche du moys de febvrier dernier, que Vostre
Majesté me mandoit d'y avoyr très bien pourveu.</p>

<p>Or, Sire, ce que j'estime pouvoir maintenant fère est
de retenir ceste princesse, et pareillement ceulx de voz
subjectz, qui sont encores par deçà, le plus que je pourray,
en vostre dévotion, et garder qu'ilz ne suyvent ny favorisent
l'entreprinse du dict de Montgommery. En quoy j'ay
faict desjà, et continueray ordinayrement de fère, les plus
exprès et les plus ardentz offices qu'il me sera possible.
Et, quand à l'heure présente, je ne sçaurois desirer rien
de mieulx, de ceste princesse, que ce que sa parolle et tout
son semblant monstrent de vouloir fère bonnement pour
vous, en l'occurrence de voz présentz affères; et que, pourveu
que luy faciés sçavoyr, ou bien qu'elle puisse cognoistre
ce que desirés d'elle, elle promet de très volontiers s'y
employer.</p>

<p>Ung de ses principaulx conseillers, sur une nostre privée
communicquation, m'a faict sçavoyr que la dicte Dame et
ceulx de son conseil ne furent oncques mieulx disposés qu'à
présent au propos du mariage, parce qu'ilz prévoyent,
<span class="pagenum"><a id="Page_79"> 79</a></span>
plus que jamays, par une occulte nécessité qui est dans cest
estat, qu'elle et toutz eulx sont ruynés, si elle ne se marye.
Et néantmoins il leur semble que le docteur Dayl y a senty
du réfroydissement, de vostre costé, non que les termes,
dont Vostre Majesté et la Royne, vostre mère, luy avez
uzé, en sa dernière audience, n'ayent esté bons et fondés
en rayson, mais il luy a semblé n'y avoyr cognu la mesmes
affection que devant; et qu'icelluy conseiller desireroit,
au cas que Voz Majestez ne peussent, pour encores,
s'approcher de ceste frontyère, qu'elles fissent aulmoins
venir Mon dict Seigneur le Duc à ceste entrevue privée;
où il me pouvoit assurer qu'il seroit receuilly et reçu de bon
cueur; et que desjà ceste princesse avoit préparé ce qui
faysoit besoing pour aller là où elle prétandoit de le rencontrer;
et, quoy que ce soit, il me vouloit assurer, sur
son honneur et sur le péril de son âme, que la dicte Dame
ny ceulx de son conseil n'estoient consantz, ny sçavantz, de
l'entreprinse du dict de Montgonmery, ains se tenoient fort
offancés de ce qu'il l'avoit faicte; et que c'estoit chose
très assurée qu'il n'avoit admené ny hommes, ny monitions
aulcunes, de ce royaulme, et n'en tireroit la valeur d'ung
soul; comme à la vérité, Sire, sellon le rapport que j'ay
de l'estat du pays d'Ouest, il ne s'y prépare, pour encores,
rien en faveur de luy. Et sur ce, etc.</p>

<p class="right">Ce <span class="xs">XV</span><sup>e</sup> jour d'apvril 1574.</p>

<p><span class="pagenum"><a id="Page_80"> 80</a></span></p>

<h2>CCCLXXVI<sup>e</sup> DÉPESCHE</h2>

<p class="center">&mdash;du <span class="xs">XIX</span><sup>e</sup> jour d'apvril 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Motifs qui ont engagé Montgommery à reprendre les armes.&mdash;Ses instances
pour obtenir des secours.&mdash;Nouvelle de la fuite du prince de Condé.&mdash;Négociation
faite, au nom de La Noue, auprès des Anglais et du prince d'Orange,
pour qu'ils portent des secours à la Rochelle.&mdash;Armemens des Anglais,
qui se tiennent prêts à profiter des troubles de France.&mdash;Nécessité
de reprendre la négociation du mariage.&mdash;Effet produit à Londres par la
nouvelle de l'arrestation du duc d'Alençon et du roi de Navarre.</p>

<p class="dest">Au Roy.</p>

<p>Sire, par des lettres, que le comte de Montgommery a
escriptes en ceste court, il s'est voulu justiffier, de sa descente
en Normandye, sur des advertissementz qu'il assure
luy avoyr esté donnés, de bon lieu, comme l'entreprinse estoit
faicte de le tuer, de voye de faict ou par poyson, dans
Gersey, et que, d'ailleurs, la Royne d'Angleterre avoit
suspecte sa demeure au dict lieu; dont il avoit mieulx
aymé aller exposer sa vye, avec ceulx qui estoient en armes
en France, que demeurer en ceste peyne, entendant
mesmement qu'ilz monstroient de ne les avoyr prinses que
pour deffandre leur religyon, et pour éviter une généralle
exécution qu'on avoit décrettée contre eulx; et supplioyt ses
amys et parantz de luy moyenner quelques forces, de icy,
pour le secourir, et des vaysseaulx pour courre la mer, en
son nom, et pour fère quelque surprinse par dellà, où il
s'en trouveroit la commodicté. A quoy il n'a esté encores
respondu, et ne seroient ses instances pour produyre de
grandz effectz, n'estoit tant de choses qu'on publie, si advantageuses
pour les eslevez, que cella esmeut bien fort les
<span class="pagenum"><a id="Page_81"> 81</a></span>
Angloys d'accourir à leur guerre; en quoy n'est de petit
moment la fuyte, qu'on assure estre vraye, du Prince de
Condé, qui a layssé la charge que luy aviez donnée en Picardye,
pour se retirer ou en Allemaigue, ou avec eulx. Et,
d'ailleurs, Sire, M<sup>r</sup> de La Noue a envoyé icy son ministre,
Textor, lequel il a faict passer à la Rochelle pour y prendre
mémoyres et instructions; et n'a esté sitost arryvé en
ceste ville, que le ministre Villiers, et Bobineau, agent
de la Rochelle, et avec eulx Calnar, agent du prince
d'Orange, l'ont mené vers aulcuns seigneurs de ce conseil,
à la court, où il a négocié bien fort privément avec eulx.
Et luy a l'on eu de tant plus de foy qu'il a apporté lettres
de fort expresse recommandation du dict S<sup>r</sup> de La Noue à
M<sup>r</sup> de Walsingam; ensemble, ainsy que j'entendz, certayne
moictyé de quelques enseignes, que les susdicts de
La Noue et de Valsingam s'estoient d'autrefoys my parties
entre eulx pour signe de crédict, à celluy par qui ilz les
envoyeroient l'ung à l'aultre.</p>

<p>Et je souspeçonne fort que la négociation n'est légère,
ny de peu d'importance; de laquelle ce que j'en
descouvre, pour ce commancement, est que icelluy
Textor rejette bien loing toutz moyens et propos de
paix; et qu'il demande assistance d'armes, de poudres
et de vivres, offrant, en eschange, du sel et du vin,
et aultres marchandises, et pareillement demande quelques
vaysseaulx armez. En quoy semble que, pour ce
poinct, des vaysseaulx, il traicte aussy avec le dict
Calnar d'en avoyr du prince d'Orange; et est en grande
espérance qu'il en impétrera d'icy, avec les aultres choses
qu'il requiert, et que, de ceulx du dict prince, il les a
desjà toutz assurés.</p>

<p><span class="pagenum"><a id="Page_82"> 82</a></span>
Or, Sire, ayant descouvert ces choses, je m'efforce,
par toutz les meilleurs moyens que je puis, et m'efforceray,
à toute heure, d'en traverser les effectz, et, possible, en
interrompray je la pluspart; mais de ce qui en pourra eschaper,
à la desrobée ou soubz aultres prétextes, je me
trouve aussy perplex que j'ay esté, les aultres foys, de le
pouvoir empescher; mesmement que je viens d'entendre
que ceulx cy ont faict résolution d'armer toutz leurs grands
navyres, et de mettre bientost les meilleures et les plus
gaillardes forces, qu'ilz ayent, en mer, soubz colleur d'assurer
ceste coste contre le passage de l'armée d'Espaigne,
bien que le depputé de Flandres, qui m'est venu, ces
jours icy, visiter, m'ayt dict qu'il a eu une très bonne et
fort favorable responce de ceste princesse, quand il l'a
priée de vouloir concéder le passage libre et seur, ez rades
et portz d'Angleterre, pour l'armée d'Espaigne. Dont semble,
Sire, suyvant les précédantz advis que je vous ay
mandés, qu'il ne sera que bon qu'ayez aulcunement suspect,
et pourvoyés, le mieulx que pourrés, que cest armement
ne vous puisse nuyre, non que je descouvre en ceste
princesse ny aulx siens, pour encores, aulcune sinistre intention
contre Voz Majestez. Et seulement je les voy un
peu altérez de ce resfroidissement, qu'il leur semble sentir
en Voz Majestez Très Chrestiennes et Monseigneur le Duc,
vers le propos du mariage; duquel, si ne mandez bientost
quelque bonne responce, il y a grand danger qu'ilz n'accordent
du tout, et ne concluent de bien grandes et
estroictes intelligences avec le Roy d'Espaigne, m'ayant
ung personnage d'authorité, et bien fort principal de ceste
court, mandé que, si bientost le party de Mon dict Seigneur
le Duc ne se résoult, et l'entrevue ne se fait, qu'il
<span class="pagenum"><a id="Page_83"> 83</a></span>
n'en faudra jamays plus parler; car ung aultre propos sera
substitué en lieu d'icelluy. Et sur ce, etc.</p>

<p class="right">Ce <span class="xs">XIX</span><sup>e</sup> jour d'apvril 1574.</p>

<p class="blockquote">
Comme je voulois clorre la présente, les seigneurs de ce conseil
m'ont envoyé dire que le pacquet de leur ambassadeur estoit arryvé; par
où ilz avoient sceu que la fiebvre quarte avoit reprins Vostre Majesté,
et qu'il y avoit grand trouble en vostre court, à l'occasion de certaynes
praticques qui s'estoient descouvertes; dont aulcuns gentilhommes
avoient esté constitués prisonniers, et Monseigneur le Duc et le
Roy de Navarre mis en arrest, et voz gardes renforcés, et logés dedans
le chasteau de Vincennes, et que tout y estoit si resserré qu'à
peyne avoit peu sçavoyr, le dict ambassadeur, qu'est ce que se faysoit
dedans; dont iceulx du dict conseil déploroient le présent estat de
voz affères. De laquelle nouvelle, Sire, ceste court, avec toute ceste
ville, sont si pleines, et y faict on dessus tant de nouveaulx desseings
que j'en suis en très grande peyne. Dieu veuille que ce qu'ilz
disent, et ce qu'ilz proposent, se trouve, à la fin, tout vain.</p>

<h2>CCCLXXVII<sup>e</sup> DÉPESCHE</h2>

<p class="center">&mdash;du <span class="xs">XXIIII</span><sup>e</sup> jour d'apvril 1574.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">
Audience.&mdash;Retard apporté à la réponse du roi, sur l'entrevue, par les nouveaux
évènemens de France.&mdash;Reproche adressé, en France, à la reine d'Angleterre
d'avoir favorisé l'expédition de Montgommery, et trempé dans le complot
de Saint-Germain.&mdash;Sa justification.&mdash;Demandes faites par l'ambassadeur
de la confirmation de la ligue, du secours promis par le traité d'alliance, et
du désistement de l'entreprise de Montgommery, ou de la remise au roi de
sa femme et de ses enfans.&mdash;Protestation que l'on doit avoir confiance dans
le desir du roi d'accommoder les affaires de la religion en France.&mdash;Consentement
donné par Élisabeth à toutes ces demandes.&mdash;Délibération des
seigneurs d'Angleterre.&mdash;Conseil donné par Élisabeth au roi d'user de rigueur
contre les auteurs du complot de Saint&mdash;Germain.&mdash;<em>Mémoire.</em> État
des forces de Montgommery et de La Noue: détails de leurs négociations
en Angleterre.&mdash;Avis d'une entreprise projetée contre Dieppe.</p>

<p class="dest">Au Roy.</p>

<p>Sire, j'ay esté, le <span class="xs">XX</span><sup>e</sup> de ce moys, donner les bonnes
<span class="pagenum"><a id="Page_84"> 84</a></span>
pasques à la Royne d'Angleterre, et luy ay dict que j'avoys
expressément différé, cinq ou six jours, de venir fère ce
debvoir vers elle, pour attendre qu'il m'arryvât quelque
dépesche de France; car Vostre Majesté n'avoit accoustumé,
ny la Royne, vostre mère, ny pareillement Monseigneur
le Duc, d'estre tant longtemps sans me mander de
voz nouvelles, affin d'en fère tousjours part à la dicte Dame,
ny sans me commander de vous escripre souvant des siennes.
Dont il pouvoit bien estre qu'il y eût quelque chose de ce
trouble qu'on publioit de vostre court, qui vous retardoit
ainsy; mais que je la supplioys bien de ne croyre que le
tout fût vray, car il se cognoissoit facillement que la pluspart
de ce qu'on en avoit escript estoit plus recueilly de la
paillasse que prins du cabinet; et que n'ayant de quoy traicter
maintenant avec elle sur des lettres fresches, je luy racompterois
ce que me commandiés par voz précédentes,
du <span class="xs">XXIII</span><sup>e</sup> du passé: c'est que vous desiriés qu'elle ne voulût
interpréter, sinon à bien, qu'au partir de Saint Germain
vous n'eussiés prins le chemin de Picardye, comme vous
luy aviez promis de le fère, Car aviés esté contrainct de
retourner vers Paris, pour pourvoir aux affères qui vous estoient
survenus; dont la supplyois qu'elle vous voulût ung
peu proroger le temps de l'entrevue, avec promesse que
vous la luy viendriés accomplyr, en la façon qu'elle la vous
accordoit, à la première sallie que feriés des environs de
Paris, après qu'auriés restably la paciffication de vostre
royaulme. Et cependant vous vouliés seulement impétrer
d'elle que Mon dict Seigneur le Duc peût mener quelques
seigneurs et gentilshommes, non en grand nombre, mais
de bonne qualité, quand il passeroit de deçà, affin de
pouvoir plus honnorablement comparoir en sa présence.</p>

<p><span class="pagenum"><a id="Page_85"> 85</a></span>
Elle m'a respondu qu'elle me remercyoit infinyement des
bonnes pasques que j'estois venu luy donner, lesquelles
luy seroient ung passage à plus d'heur, puisque je le luy
souhaytois, et qu'elle regrettoit, du plus profond de son
âme, que les vostres ne vous eussent esté ainsy joyeuses
et pleynes de repos comme elle les vous desiroit, et qu'elle
n'avoit peu contenir ses larmes, au récit, de ce qu'on luy
avoit escript, du trouble que vous aviés en voz affères publicques
de vostre royaulme, et aulx privés de vostre
mayson; et que, sellon l'exemple, non trop vieulx, mais
bien fort calamiteux, qu'elle avoit en ses cronicques, de la
ruyne d'aulcuns roys et des frères des roys d'Angleterre,
ses prédécesseurs, par la division, en quoy aulcuns ambicieux
subjectz, et pleins de passion, les avoient entretenus,
lesquels en avoient esté eulx mesmes les premiers
ruynés, elle vous supplyoit, de tout son cueur, Sire, que
voulussiés procéder sagement, et par les prudentz advis de
la Royne, vostre mère, et par meure dellibération du
conseil, sans aulcune perturbation d'esprit, à l'examen de
cest affère; et que, de vous proroger l'entrevue, elle ne le
vous voudroit pas refuzer; mais pensoit que les choses se
trouveroient changées, et qu'elle n'avoit garde de recevoyr
vers elle ce que vous jugeriés digne d'estre banny de vous.</p>

<p>Je luy ay réplicqué qu'elle se pouvoit promectre d'avoir
aultres nouvelles, et trop meilleures, par la procheyne
dépesche qui viendroit de Vostre Majesté, que celles qu'on
luy avoit escriptes; et, comment qu'il en fût, que je sçavoys
bien que vous luy feriés part de la vraye vérité du tout.
Et ay adjouxté qu'elle voyoit bien comme il playsoit à Dieu
de vous succiter beaucoup d'affères, par la présumption et
trop grande licence d'aulcuns de voz subjectz, dont aviez
<span class="pagenum"><a id="Page_86"> 86</a></span>
besoing, plus que jamays, d'estre consolé et assisté des
princes de vostre alliance; et que je la supplioys de ne vous
vouloir maintenant deffalir, sellon que, en telles grandes occasions,
les bonnes et royalles, et généreuses amityés,
comme estoit la sienne, se sçavoient bien monstrer; et
qu'elle vous fît sentir, à bon esciant, qu'il ne vous failloit
recourir, pour tous ces accidantz, à nulle meilleure ny plus
certeyne confédération que celle qu'elle vous avoit jurée,
affin que, vous tenant ferme à icelle, vous n'eussiés occasion
de vous unir, ny vous obliger, à nul aultre nouveau
party;</p>

<p>Et que j'avoys ung extrême regret que le comte de
Montgommery eût ainsy entreprins d'aller, de l'isle de Gersey,
qui estoit à elle, surprendre une de voz places en Normandye,
sans considérer le tort qu'il succitoit à la ligue
d'entre Voz Majestez, et l'interromption qu'il mettoit au
commerce de voz deux royaulmes, et le préjudice qu'il faysoit
au bon propos du mariage. Dont je l'avoys desjà supplyée
que, pour tesmoigner du déplaysir qu'elle en avoit,
elle luy voulût mander de se départir de son entreprinse,
et réparer sa faulte, ou qu'aultrement elle vous mettroit sa
femme et ses enfantz entre voz mains; et qu'il y avoit deux
personnages, de bonne qualité, en Normandye, qui m'avoient
escript que, par aulcuns propos du dict de Montgommery,
et aultres divers argumentz, il y avoit grande
apparance que la dicte Dame eût sceu et tenu la main à
l'entreprinse du dict de Montgommery, et davantage qu'elle
eût adhéré à ceulx qui, peu auparavant, avoient atiltré leur
rendez vous près de S<sup>t</sup> Germain, pour surpendre Vostre
Majesté.</p>

<p>Sur quoy, je l'assurois de vous avoyr escript, Sire,
<span class="pagenum"><a id="Page_87"> 87</a></span>
que, si rien de semblable vous estoit rapporté, que je vous
supplioys très humblement de ne le croyre, car je me voulois
soubmettre à telle punition de mort, qu'il vous plerroit
me condampner, qu'elle ny ceulx de son conseil n'avoient
esté consentz ny sçavantz de l'une ny de l'autre entreprinse,
cognoissant qu'elle avoit le cueur si royal et la
conscience si bonne, et avoit en si grande recommandation
sa parolle, son honneur et la droicture, qu'elle ne
voudroit, pour chose du monde, avoyr faulcé les promesses
et les serrementz de vostre dernier traicté, ny vous
avoyr rendu, en eschange de la grande amityé que luy
portiés, et du pourchas que fesiés de son alliance, ung tel
trêt d'ingrate et d'ennemye princesse, oultre que les mutuelles
lettres, qu'aviez de la main l'ung de l'aultre, vous
debvoient assurer de toutes semblables souspeçons d'entre
vous; et qu'elle jugoit assez que ceste reprinse d'armes de
voz subjectz estoit si inicque qu'elle ne méritoit d'estre
favorizée, ains d'estre mortellement poursuivye de toutz les
honnorables princes du monde, sellon que je la supplioys
de considérer qu'il ne pouvoit estre rien de plus injuste
que de ne vouloir avoyr esgard que Vostre Majesté, ayant
ung royaulme composé de beaucoup de grandz princes et
seigneurs, et de beaucoup de noblesse, et d'ung grand
nombre de prélatz et gentz d'église, et de plusieurs bonnes
et puissantes villes, de sept ou huict parlementz, et
d'une infinité de subjectz toutz catholicques, lesquelz ne
falloit doubter que n'eussent en grande révérance l'église
romaine, s'ilz voyoient qu'advantagissiez par trop les Protestantz,
il n'y eût danger qu'ilz prînssent ung party tout
contrayre à celle naturelle affection et vray amour qu'ilz vous
portoient. Dont falloit qu'ilz se contentassent de ce que
<span class="pagenum"><a id="Page_88"> 88</a></span>
bonnement pouviez fère pour eulx, sans mettre vostre estat
en danger; et que, s'ilz n'eussent aulmoins fondé leur
reprinse d'armes, sinon sur l'instance d'estre mieulx accomodez
de l'exercice de leur religion, sellon que, par le
dernier édict de la Rochelle, il ne leur y estoit assez suffizamment
pourveu, bien que, pour nulle occasion du monde,
les subjectz doibvent jamays recourir aulx armes en l'endroict
de leur prince, si seroient ilz encores plus tolérables
que de collorer leur grand meffaict, par ung aultre
plus grand, de calompnier vostre réputation, qu'ayez voulu,
contre votre parolle, surprendre la Rochelle, et décrété
une généralle exécution contre eux; chose que la dicte
Dame pouvoit juger, par les aultres occasions et grandz
empeschementz où vous estiés lors occupé, tant de vostre
malladye que de l'expédition du Roy de Pouloigne, vostre
frère, et de son passage par l'Allemaigne, et de l'avoyr
franchement commis à la foy des Protestantz, et vous estre
quasy du tout désarmé, là où ilz demeuroient avec une
puissante armée en Languedoc, et d'avoyr approuvé l'exécution
que ceulx de la Rochelle avoient faicte contre ceulx
qu'ilz accusoient de la conspiration, bien qu'ilz s'en soient
purgez à leur mort, et l'ayent prinse à leur dampnation au
cas qu'il fût vray, et d'avoyr, en mesme temps, poursuivy,
avec plus d'affection que jamays, le propos du mariage
d'entre elle et Monseigneur le Duc, combien leur prétexte
avoit peu d'apparance de vérité:</p>

<p>Et que pourtant je la supplioys qu'elle me voulût accorder
quatre choses; esquelles le droict et l'honnesteté l'obligoyent
vers Vostre Majesté: l'une estoit de vous assurer,
avec effect, de la confirmation et entretènement de
la ligue que vous aviez avec elle, affin que n'eussiez occasion
<span class="pagenum"><a id="Page_89"> 89</a></span>
d'en chercher de nouvelle ailleurs; l'aultre, qu'elle
vous offrît l'assistance, en quoy la dicte ligue l'obligoit
vers vous, et la dényât du tout aulx eslevez, de sorte
qu'en nulle façon du monde, ny ouverte, ny dissimulée, ilz
ne peussent tirer aulcun secours d'elle ny de son royaulme;
la tierce estoit de faire despartir le comte de Montgommery
de son entreprinse, ou bien remettre sa femme et
ses enfantz entre voz mains, et qu'à cest effect elle fît arrester
sa famille; et la quatriesme, qu'elle voulût ainsy juger
de Vostre Majesté, comme d'ung prince qui vouloit
bien traicter toutz ses subjectz, et accommoder, avec toute
seureté, en l'exercice de leur nouvelle religyon, ceulx qui
en estoient, aultant que, sans altérer l'estat de vostre couronne,
vous le pourriez fère.</p>

<p>Qui a esté ung propos, Sire, que, sur aulcuns advis
qu'on m'a donnés, de bonne part, j'ay estimé estre nécessayre
que je tînse à la dicte Dame.</p>

<p>Et elle m'a respondu qu'elle réputoit à ung très bon
office que je vous eusse ainsy escript à la descharge d'elle
et de ses conseillers, et qu'elle appeloit Dieu à tesmoing,
et le prioit de fère tomber sur elle la punition de mort, à
quoy je m'estois soubmis vers vous, au cas qu'elle ny eulx
eussent eu aulcune participation aulx entreprinses de voz
eslevez, et que les choses que je luy demandois estoient si
raysonnables qu'elle n'en vouloit refuzer pas une; mesmes
elle avoit pensé de vous envoyer ung gentilhomme pour
les vous offrir; ou bien, encores mieulx que cella: tant
y a qu'elle considéroit de ne se debvoir trop ingérer en
ceste cause, laquelle sembloit aulcunement appartenir à sa
religyon, de peur que, possible, vous eussiés son office
plus suspect que agréable, néantmoins qu'elle vous prioit,
<span class="pagenum"><a id="Page_90"> 90</a></span>
de tout son cueur, d'adviser qu'est ce qu'il vous plerroit
qu'elle fît pour vous, en la présente occasion de voz affères,
et qu'elle vous promectoit devant Dieu que, droictement
et de bonne affection, elle s'y employeroit.</p>

<p>Et, sur ce, m'a renvoyé aulx seigneurs de son conseil, en
l'assemblée desquelz j'ay proposé les mesmes choses que
j'avoys faict à elle. Et eulx, après aulcunes excuses de
l'occasion que les eslevez avoient de souspeçonner le danger
de leurs vyes et de leur religyon, m'ont protesté, avec
grands sèrementz, d'estre innocentz de toutes leurs entreprinses,
et que, non seulement ilz estoient marris,
mais qu'ilz déploroient la désolation de vostre royaulme,
et que, pour le bien de leur Mestresse et de sa couronne,
ilz voudroient éviter, de tout leur pouvoir, la diminution de
vostre grandeur; dont, en ce qu'ilz auroient moyen de la
relever et conserver, ilz seroient prestz de s'y employer
très volontiers, en la façon que leur Mestresse le leur
commanderoit.</p>

<p>Et m'estant, le jour après, arryvée la petite dépesche,
que Vostre Majesté m'a faicte, du <span class="xs">X</span><sup>e</sup> du présent, laquelle
a esté onze jours en chemin, je n'ay eu, par icelle, que
adjouxter à ma précédente négociation, ny de quoy leur
respondre rien de plus certain sur les particullaritez dont
ils m'interrogeoient, que auparavant. Dont j'ay advisé de ne
retourner vers elle jusques à la venue de mon secrettère,
mais bien leur ay envoyé comunicquer la plus petite des
deux lettres de Vostre Majesté, et celle de Monseigneur le
Duc, affin qu'ilz vissent que les choses n'alloient de la façon
qu'on les leur avoit escriptes. Sur ce, etc.</p>

<p class="right">Ce <span class="xs">XXIV</span><sup>e</sup> jour d'apvril 1574.</p>

<p><span class="pagenum"><a id="Page_91"> 91</a></span></p>

<p class="dest">A la Royne</p>

<p>Madame, ez propos que la Royne d'Angleterre m'a
ceste foys tenus, elle a monstré, à bon escient, qu'elle
portoit peyne du trouble de voz affères, et plus de ceulx
qu'on luy avoit mandé estre survenuz en vostre court que
des aultres du royaulme; dont m'a faict les honnestes
responces que je mectz en la lettre du Roy; et encores
d'aultres, touchant les grandes preuves, que Dieu faict voyr
au monde, de vostre grande prudence et de vostre vertu,
mettant souvant l'une et l'aultre à des essays si dangereux
qu'ung chascun s'esmerveille comme il est possible de vous
en desmeller; et néantmoins qu'il vous en faict tousjours
venir au dessus. En quoy, si son opinyon vous pouvoit sembler
aussy bonne comme elle est loyalle et pleyne d'amityé,
elle vous conseilleroit que fissiés si sévèrement punir ceulx,
que trouveriés coupables de ces désordres, qu'il servît
d'exemple aulx aultres. Et le comte de Lestre, sellon qu'on
m'a rapporté, a faict, sur ces nouveaulx accidantz, de bien
fort dignes offices vers la dicte Dame et dans ce conseil;
et a déclaré qu'il aymeroit mieulx avoyr perdu vingt mille
escuz du sien, que si Voz Majestez Très Chrestiennes
avoient reçeu de Monseigneur le Duc, ny du Roy de Navarre,
le déplaysir qu'on leur avoit escript. Si Vostre Majesté
a agréable que la dicte Dame envoye, vers le Roy,
ung gentilhomme pour les complimentz que pourriés desirer
d'elle, en ce temps, il m'a semblé avoyr comprins d'elle
qu'elle le fera très volontiers. Sur ce, etc.</p>

<p class="right">Ce <span class="xs">XXIV</span><sup>e</sup> jour d'apvril 1574.</p>

<p><span class="pagenum"><a id="Page_92"> 92</a></span></p>
<div class="blockquote">

<p class="header">OULTRE LES DEUX PRÉCÉDANTES LETTRES,<br />
le mémoyre, qui s'ensuit, a esté adjouxté à la dépêche:</p>

<p>Que le comte de Montgommery a escript, du <span class="xs">XII</span><sup>e</sup> de ce moys, à
la comtesse, sa femme, comme il luy envoyoit la femme de son filz,
et qu'elle ne fût plus en peyne de l'ung ny de l'aultre, car leur entreprinse
alloit très bien;</p>

<p>Qu'il avoit deux mille cinq centz bons hommes de pied et envyron
six centz chevaulx;</p>

<p>Que La Noue luy avoyt escript qu'il mît peyne de le venir bientost
joindre, par le passage qu'il sçavoit: et ne le nommoit pas.</p>

<p>Lequel La Noue avoit de cinq à six mille hommes de pied, et envyron
mille chevaulx, et assuroit que tout le Poictou, tant Papistes
que Huguenotz, estoient unanimes avecques luy.</p>

<p>Que le dict de Montgommery espéroit avoyr bientost prins le
chasteau de Valongnes, parce que, par un garçon qui alloit haster le
secours, il avoit sceu qu'il n'y avoit plus munition, ny de guerre, ny
de bouche, dedans;</p>

<p>Qu'il prioit la dicte comtesse de fère advertyr les soldats françoys,
et aultres, de deçà, qui avoient intention de l'aller trouver, qu'ilz
se hastassent, pendant qu'il estoit près de la mer, parce que, quand
il auroit marché en pays, il seroit difficile de se pouvoir conduyre jusques
à luy;</p>

<p>Que, par des lettres de la Rochelle, du premier, de ce moys, lesquelles
le S<sup>r</sup> de La Mothe Fénélon a trouvé moyen de voyr, semble
que le ministre Textor ayt esté seulement dépesché par deçà, de la
part du dict La Noue; et que, passant au dict lieu de la Rochelle, il
ne luy ayt esté donné aulcune instruction, ny mémoyres, par les habitans;
lesquelz monstrent que ceste reprinse d'armes ne leur plaist;
et ne s'y joignent qu'à regret, se contantantz de l'édict qui est favorable
pour eulx, et qu'ilz sentent qu'il y a, je ne sçay quoy, de trop
maulvais, et du désordre beaucoup dans le fondz de l'entreprinse,
dont n'en espèrent bien.</p>

<p>Néantmoins leur agent, qui est icy, s'est envoyé excuser, vers le
dict S<sup>r</sup> de La Mothe, s'il n'alloit plus le visiter comme auparavant,
parce que les choses estoient changées, et qu'on s'estoit, de rechef,
esmeu en France pour la cause généralle de la religion; de laquelle
il pensoit que ceulx de sa ville ne se voudroient séparer.</p>

<p>Celluy, que le dict de La Mothe a faict nommer à Leurs Majestez
<span class="pagenum"><a id="Page_93"> 93</a></span>
par le S<sup>r</sup> de Vassal, assure fort qu'il a beaucoup de moyen en la
dicte ville, et parmy toute la noblesse du Poictou, de leur fère accepter
les honnestes conditions de paix qu'il playra au Roy leur offrir,
et s'en faict fort, ne luy manquant émulation, ny compétence
contre les aultres chefz, et promet de fère ung très grand et loyal
service à Sa Majesté.</p>

<p>Que le susdict ministre Textor, après avoyr négocyé en ceste
court, est passé en Ollande, et va trouver le comte Ludovic, de la
part du dict La Noue, ce qui monstre que les Allemans et Flammantz,
et Angloys, protestantz, sont de mesmes intelligence avec les Huguenotz,
et qu'il y a quelque secrette confédération entre toutz eulx;
à laquelle l'on contrainct ceste princesse de secrettement y adhérer,
sur l'impression qu'on luy donne que le Roy s'est de nouveau ligué,
avec le Pape et le Roy d'Espaigne, contre les dicts Protestantz et
contre elle;</p>

<p>Qu'il n'y a chose que le dict Textor rejette plus loing que toutz
propos de paix, et dict qu'on n'a garde de poser ceste foys les armes,
sans avoyr bien accommodé et estably, avec toute seureté, le faict
de leur religyon: dont semble que le Roy doibt préparer ses
forces pour n'estre contrainct de ses subjectz, ains pour les contraindre,
eulx, d'accepter, de luy, les condicions qu'il leur voudra
bailler;</p>

<p>Que plusieurs particulliers, icy, font provision d'armes et de monitions
de guerre, que le dict de La Mothe souspeçonne estre pour en
accomoder le dict de Montgommery; et se dict que envyron quatre
centz gentilshommes, ou soldatz, anglois, se préparent pour l'aller
trouver, à quoy icelluy de la Mothe s'opposera, le plus qu'il luy sera
possible;</p>

<p>Que le cappitaine Girons, de Dieppe, a une entreprinse d'aller,
avec quelques siens navyres de guerre, brusler la Salamandre, et
aultres vaisseaulx, qui sont dans le hâvre de Dieppe, et mettre le feu
dans la ville, s'il peut, affin d'essayer si, par ce désordre, il pourroit
surprendre le chasteau: à quoy le dict de La Mothe a mandé, par
deux voyes, à M<sup>r</sup> de Sigoignes, d'y prendre garde;</p>

<p>Que le vidame de Chartres promect bien tousjours de ne s'entremettre
de rien contre le service du Roy. Néantmoins il semble que
la nécessité le contreigne de sortir d'icy, et qu'il dellibère d'aller
trouver le prince d'Orange ou le comte Palatin; dont le dict de La
Mothe l'a prié de ne vouloir partir, sans le fère sçavoyr au Roy: et il
luy a dissimulé qu'il eût volonté de s'en aller.</p></div>

<p><span class="pagenum"><a id="Page_94"> 94</a></span></p>

<h2>CCCLXXVIII<sup>e</sup> DÉPESCHE</h2>

<p class="center">&mdash;du dernier jour d'apvril 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Nouveaux détails de la précédente audience&mdash;-Efforts de l'ambassadeur pour
rassurer Élisabeth sur la crainte d'une ligue, formée contre elle, par le roi et
le roi d'Espagne.&mdash;Grands armemens faits à Londres.&mdash;Nouvelles d'Irlande.&mdash;Secours
préparé pour Montgommery.&mdash;Projet d'Élisabeth d'envoyer un
député en France.</p>

<p class="dest">Au Roy.</p>

<p>Sire, je vous ay mandé, par mes précédentes, comme,
entre aulcuns propos de ma dernière audience, la Royne
d'Angleterre m'avoit touché, en passant, qu'on avoit opinyon
que Vostre Majesté s'estoit, de nouveau, ligué avec
le Roy d'Espaigne contre les Protestantz; et que, sans la
faveur et assistance qu'aviez promis de luy fère, il n'eût
poinct entreprins d'envoyer son armée de mer par deçà,
parce qu'il n'y avoit pas ung port qui fût à sa dévotion. A
quoy ma responce a esté que Vous, Sire, et luy, pareillement,
aviez assez à fère, chascun en vostre propre estat,
sans vous obliger, ny vous entremettre, de celluy de l'aultre,
et que voz prétancions estoient diverses, tendans, les
vostres, principallement à troys choses: à bien assurer la
paix en vostre royaulme, bien establyr les affères du Roy
de Pouloigne, vostre frère, et conduyre à quelque bonne
fin le propos que pourchassés d'elle avec Monseigneur le
Duc, vostre aultre frère; et qu'en tout cella Vostre Majesté
n'avoit besoing de se liguer contre les Protestantz; et
que le Roy d'Espaigne prétandoit, de son costé, de saulver
ses Pays Ras, et de soubstenir la guerre contre le Turc;
dont elle pouvoit voyr que vostre intérest et le sien n'avoient
<span class="pagenum"><a id="Page_95"> 95</a></span>
rien de commun; et que vous estiés entré en ligue
avec elle, en laquelle, si elle vouloit bonnement et droictement
persister, vous n'aviez garde d'en chercher d'autre,
mais, s'il vous apparoissoit qu'en lieu de vous ayder, elle
s'efforçât ouvertement, ou soubz main, de vous nuyre,
qu'elle vous donroit grande occasion de rechercher le Roy
d'Espaigne, et de prendre party avecques luy; néantmoins
que je ne pensois qu'il y eût, à présent, aultre chose, entre
vous deux, sinon, possible, qu'il vous avoit demandé le
passaige libre pour son armée, comme j'estimois qu'aussy
avoit il faict à elle, et que, à mon advis, ny vous, ny elle,
ne voudriés, en une si juste entreprinse, comme sembloit
estre la sienne, le luy refuzer.</p>

<p>Elle m'a réplicqué que, voyrement, luy avoit, le S<sup>r</sup> de
Sueneguen, depuis huict jours en çà, parlé du dict passage,
et luy en avoit baillé lettre de son Maistre; et qu'elle luy
avoit respondu qu'elle s'esbahyssoit par trop comme, en
tant d'ouverte amityé, que le Roy d'Espaigne luy monstroit,
il luy portoit une si occulte inimytié que d'entretenir
et extipendier ses rebelles, en ses pays, et mesmes qu'il
les retiroit près de luy, ainsy comme, à présent, elle entendoit
qu'il avoit faict venir en Espaigne Wesmerland,
Acres, Merley, et aultres, leurs semblables; et qu'elle me
vouloit dire, en ung mot, qu'elle ne creignoit nullement le
Roy d'Espaigne, et qu'elle avoit desjà pourveu qu'il ne luy
peût, avec sa grande armée qu'il préparoit, ny avec ses
nouvelles ligues, ny avec l'intelligence de ses rebelles,
fère aulcun dommage.</p>

<p>Dont j'entendz, Sire, qu'elle a mandé renforcer d'armes
et d'artillerye, d'hommes et de monitions, toutz les forts,
qui sont le long de la coste, et toutz les portz de ce
<span class="pagenum"><a id="Page_96"> 96</a></span>
royaulme, et ordonné de mettre en mer toutz ses grandz
navyres, excepté seulement quatre; et qu'il en sortira six,
devant le <span class="xs">XV</span><sup>e</sup> de may, avitaillés pour deux moys, ainsy que
desjà l'on faict venir trois mille marinyers pour mettre
dessus; et, dans le <span class="xs">X</span><sup>e</sup> de juing, sortiront les aultres <span class="xs">XVIII</span>
avitaillés pour ung moys; mais toutz extrêmement bien
pourveus de toutes choses nécessayres pour ung combat.
Néantmoins elle n'a ordonné encores, pour toute ceste dépence,
que trente cinq mille escus, d'extraordinayre, là où
il en fault quatre vingtz mille, si toutz les navyres sortent,
oultre le coust des poudres. Et plusieurs particulliers, à la
chaleur de cest armement, arment aussy en divers endroictz
de ce royaulme. Ce qui semble requérir, Sire, que, le
long de vostre coste, l'on soit adverty de mettre toutes
choses en bon estat et de s'y tenir sur ses gardes.</p>

<p>Au regard des choses d'Irlande, il semble que ceste
princesse les veuille terminer par accord, et, à cest effect,
elle a envoyé, ez archives de Windesor, fère chercher certaynes
capitulations, faictes envyron l'an quarante cinq,
par aulcuns principaulx O'Nels du pays, avec le feu Roy
Henry, son père, affin de les renouveller avec eulx.</p>

<p>Et quand aulx choses de France, le jeune La Moyssonnyère,
normand, s'appreste, le plus secrettement qu'il peut,
pour aller trouver le comte de Montgommery, avec quarante
ou cinquante françoys qu'il ramasse par deçà. Et, au reste,
il ne se remue rien, à présent, entre les Angloys, de ceste
matyère, attandant que les nouvelles, qui viendront, tant de
vostre court, que du costé des eslevez, leur monstrent
comme s'y gouverner; dont je prie Dieu qu'elles soient
sellon vostre desir. Et sur ce, etc.</p>

<p class="right">Ce <span class="xs">XXX</span><sup>e</sup> jour d'apvril 1574.</p>

<p><span class="pagenum"><a id="Page_97"> 97</a></span></p>

<div class="blockquote">
<p class="header"><i>Par postille à la lettre précédente.</i></p>

<p>Je viens, tout à ceste heure, d'estre adverty que, sur une dépesche,
qui est arryvée du docteur Dayl, ceste princesse a prins une soubdayne
résolution de vous envoyer, dans deux ou trois jours, ung
gentilhomme. Je mettray peyne d'entendre, le plus avant que je
pourray, de sa légation, affin de la vous mander; et ne le lerray partir,
s'il m'est possible, sans l'accompaigner de l'ung des miens, tant
pour l'observer que pour le fère bien recevoyr.</p></div>

<h2>CCCLXXIX<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour de may 1574.&mdash;</p>

<p class="center">(<i>Envoyée exprès jusques à la court par le S<sup>r</sup> de Sabran.</i>)</p>

<p class="hanging indent">
Audience.&mdash;Déclaration d'Élisabeth qu'elle a résolu d'envoyer le capitaine
Leython en France pour s'informer de la santé du roi, connaître le véritable
état des choses, offrir sa médiation, et savoir les causes de la mise en
arrêt du duc d'Alençon.&mdash;Efforts de l'ambassadeur pour retarder le départ
du capitaine Leython.&mdash;Crainte que lui inspire cette mission.&mdash;Prière
pour qu'un bon accueil soit fait à l'envoyé d'Élisabeth.</p>

<p class="dest">Au Roy.</p>

<p>Sire, suyvant ce que je vous ay mandé, par le postille
de ma précédente, du dernier du passé, que ceste princesse
avoit dellibéré d'envoyer ung gentilhomme devers
Vostre Majesté, elle, premier que de le dépescher, a bien
voulu m'en parler, et m'a envoyé prier que je la vînse
trouver à Grenvich; auquel lieu, après aulcunes parolles de
la diverse façon de ceste audience, en laquelle elle se
trouvoit requérante, au lieu que j'avoys accoustumé tousjours
de requérir, elle m'a dict:</p>

<p>Qu'ayant considéré la diversité des choses qu'on mandoit
de France, elle avoit escript à son ambassadeur qu'il
fît dilligence de sçavoyr, le plus près qu'il pourroit, le vray
estat d'icelles, affin qu'elle peût uzer, là dessus, vers Vostre
Majesté, du debvoir, en quoy vostre commune confédération,
<span class="pagenum"><a id="Page_98"> 98</a></span>
et vostre mutuelle amityé, l'obligeoit; et qu'il luy
avoit freschement escript qu'il avoit eu deux audiences de
Voz Majestez Très Chrestiennes, et qu'encor que ne fussiés
bien guéry de la fiebvre quarte, que néantmoins vous
n'aviez layssé de bien fort bénignement l'ouyr, et pareillement
la Royne, vostre mère, l'avoit escouté, aultant
qu'il avoit voulu, et luy avoit amplement respondu; et que,
de là et d'aulcuns aultres advertissementz, qu'on luy avoit
donné, d'ailleurs, il l'avoit maintenant esclarcye, le plus
qu'il avoit peu, comme le tout alloit, dont estimoit toucher
maintenant à elle de vous envoyer visiter sur trois occasions:</p>

<p>L'une, de vostre malladye, pour vous tesmoigner combien
elle en avoit de déplaysir, et combien, de bon cueur,
elle desiroit vostre santé; l'autre, sur les troubles de vostre
royaulme, pour vous offrir ce qu'estimeriés qu'elle peût
fère pour la conservation de vostre authorité, car elle seroit
preste de vous y assister de toute sa puissance; et la
troysiesme, pour se condouloir de ceste plus privée et domesticque
calamité du souspeçon, qu'on vous avoit donné, de
Monseigneur le Duc, vostre frère;</p>

<p>Et que, sur ceste dernière, elle me vouloit dire librement
que, si, en nulle des deux entreprinses, de S<sup>t</sup> Germain, ny du
boys de Vincennes, ny en nulle aultre occasion du monde,
Mon dict Seigneur se trouvoit, peu ny prou, coupable vers
la personne ny l'estat de Vostre Majesté, qu'elle protestoit
de ne le voyr jamays, car elle n'avoit d'amityé avecques luy,
qu'aultant que Vous mesmes et la Royne, vostre mère, y
en aviez voulu mettre; et n'y en pouvoit jamays avoyr
d'aultre que celle que vous y establiriés, parce qu'elle faysoit
principalement estat de la vostre. Néantmoins, si les
<span class="pagenum"><a id="Page_99"> 99</a></span>
choses alloient ainsy, comme aulcuns disoient, que Mon
dict Seigneur eût esté adverty, par des siens, de prendre
garde à luy, parce qu'on vouloit attempter à sa personne,
et que, sur cella, il eût pensé de se retirer en quelque
lieu pour, de là en hors, fère entendre son faict à Vostre
Majesté, et à là Royne, vostre mère; et que, pour ceste
occasion seulement, vous fussiés entré en quelque deffiance
de luy, qu'elle estimoit que, pour chose si légière, Vostre
Majesté luy debvoit avoyr espargné l'escorne et l'escandalle
de mettre en doubte qu'il ne vous ayt tousjours esté
très fidelle et très obéyssant frère et subject; et qu'elle
vouloit encores passer oultre, de tant que Vous et la
Royne, vostre mère, l'aviez tant honnorée que de la rechercher
d'alliance pour luy, et que luy mesmes s'estoit
offert à elle, bien qu'ilz ne fussent, ny, possible, seroient
jamais l'ung à l'autre; néantmoins y ayant, elle, faict
desjà quelque responce, si, d'avanture, aulcuns particulliers
s'estoient cependant ingérés de mener une si pernicieuse
trame que de vous avoir faict mettre la main sur
luy, en deffaveur du dict propos, et pour l'interrompre,
qu'elle estimoit toucher, par trop, à son honneur, de s'en
ressentir contre eulx, en toutes les façons qu'elle pourroit,
et qu'indubitablement elle se mettroit en son debvoir de le
fère; et que ces trois occasions l'avoient faicte résoudre de
vous envoyer promptement le cappitaine Leython, espérant
qu'auriés agréable, et prendriés de bonne part sa
bonne et saincte intention; laquelle ne tendoit qu'à vostre
honneur, et à l'honneur des vostres, et à vostre repos.</p>

<p>Je luy ay respondu que je ne pouvois sinon beaucoup
louer, et la remercyer infinyement du propos qu'elle me
venoit de tenir, voyant la grande considération, qu'elle y
<span class="pagenum"><a id="Page_100"> 100</a></span>
avoit, de la santé de Vostre Majesté, du repos de vostre
royaulme, et de l'union de Mon dict Seigneur le Duc à
vostre parfaicte intelligence; et que sa légation là dessus
ne pourroit estre sinon très honnorable pour, elle, et convenable
au besoing qu'aviez d'estre, en ce temps, visité,
conseillé et assisté des princes de vostre alliance; et que,
pour le regard du dernier poinct, je luy avoys faict voyr ce
que Mon dict Seigneur le Duc m'avoit luy mesme escript,
du <span class="xs">X</span><sup>e</sup> du passé, comme il n'avoit eu, ny n'auroit jamays,
aultre volonté que de se conformer, en tout et par tout, à la
vostre; et que je la supplioys de ne vouloir penser aultrement
de luy qu'ainsy que Vostre Majesté et la Royne, vostre
mère, en avoient respondu à son ambassadeur; et que,
si elle vouloit avoyr pacience de dépescher le dict cappitaine
Leython, jusques à ce que j'eusse receu lettres de
Vostre Majesté, je l'informerois si clèrement de la vérité de
ce qui en estoit, qu'elle le pourroit, puis après, fère partir
avec plus de fondement.</p>

<p>Elle m'a réplicqué que les advertissementz, qu'elle avoit,
n'estoient légiers, ny vains, et que pourtant elle ne vouloit
plus temporiser là dessus, et si, vouloit que le dict Leython
fût plus tost par dellà, qu'on ne sceût qu'elle le vous
eût dépesché.</p>

<p>J'ay adjouxté que je la supplioys donc de deux choses:
c'est que je le peusse accompaigner d'ung mien gentilhomme,
pour le fère traicter et bien recevoyr partout, et
qu'elle le voulût adresser seulement à Voz Majestez, et le
charger de ne fère, ny dire, ny uzer, en ce temps, sinon
ainsi que luy ordonneriez.</p>

<p>Elle m'a respondu qu'elle m'accordoit volontiers ce dernier,
et mesmes de ne voyr poinct Mon dict Seigneur le
<span class="pagenum"><a id="Page_101"> 101</a></span>
Duc; s'il ne vous playsoit, mais qu'au reste il n'estoit poinct
besoing de tant de traictement au dict Leython, et qu'elle
vouloit qu'il y allât fort secrettement. Et puis a adjouxté
certaynes plainctes d'aulcuns de leurs navyres marchandz,
qui ont esté nouvellement assallis par des françoys, et du
peu de justice qu'on leur administroit en France; ce qui
animoit les Angloys de s'en vouloir revencher.</p>

<p>A quoy je n'ay esté court de luy bien respondre que
ceulx, qui faysoient l'injure et la violence, se pleignoient.
Dont, Sire, ayant considéré le langage et les contenances
de la dicte Dame, l'altération en quoy son ambassadeur,
qui est par dellà, semble l'avoyr mise, l'estroite négociation
que le S<sup>r</sup> de Montleroy, venant de Ollande, a eu avec
aulcuns de son conseil, premier que de se rembarquer pour
la Rochelle, et l'advancement qui se met en l'accord des
Pays Bas, je suis tombé en de nouvelles souspeçons; lesquelles
il vous plerra entendre du S<sup>r</sup> de Sabran, présent
porteur, qui, pour en éviter encores de plus grandes, je l'ay
bien voulu joindre au voyage du dict cappitaine Leython.
Et sur ce, etc.    <span class="i2">Ce <span class="xs">III</span><sup>e</sup> jour de may 1574.</span></p>

<p class="dest">A la Royne</p>

<p>Madame, encor que le prétexte, que la Royne d'Angleterre
prend, d'envoyer présentement M<sup>e</sup> Leython, cappitaine
de Grènezay, devers Voz Majestez, soit sur une
occasion si honneste et pleyne d'honneur que je n'ay ozé
bonnement le luy contredire, si ay je essayé, par divers
moyens, de l'en divertyr; ou aulmoins qu'elle voulût
prolonger son partement, jusques à ce que j'aurois receu
quelque pacquet de France, par où elle peût donner plus
<span class="pagenum"><a id="Page_102"> 102</a></span>
de fondement à ce voyage; mais il semble que le docteur
Dayl la luy ayt baillée si chaude, qu'elle prend pour ung
grand poinct d'honneur de ne temporizer en cella une seulle
heure. Dont, de tant que plusieurs choses concourent maintenant
avec ceste cy, je fay aulcunes conjectures là dessus
qui ont beaucoup de vraysemblable; lesquelles le S<sup>r</sup> de Sabran,
qui va avec le dict Leython, vous dira; et je supplie
très humblement Vostre Majesté de les considérer, et qu'au
reste elle veuille fère bien recevoyr, et fère bien traicter
et gratiffier le dict M<sup>e</sup> Leython, parce qu'il est tenu en
quelque bon compte de sa Mestresse et en ceste court,
et est parant, et bien fort favory, du comte de Lestre.</p>

<p>J'ay admené beaucoup de raisons à la dicte Dame pour
la persuader que, sans s'arrester à l'apparence des choses,
qu'aulcuns qui, possible, ne les cognoissoient ny les entendoient,
luy pourroient avoyr escripte, elle voulût demeurer
ferme au bon propos dont Voz Majestez Très Chrestiennes
l'avoient recherchée, et la recherchoient encores,
plus que jamays, pour Monseigneur le Duc. A quoy elle
m'a respondu qu'il falloit que le temps luy monstrât comme
elle auroit à s'y conduyre, et qu'elle avoit à vous fère une
querelle de ce que vous aviez aulcunement dissimulé à son
ambassadeur la détention de Mon dict Seigneur le Duc.</p>

<p>Et sur ce, etc.    <span class="i2">Ce <span class="xs">III</span><sup>e</sup> jour de may 1574.</span></p>

<p class="blockquote">
Je vous suplie très humblement, Madame, de monstrer au dict
Leython que Voz Majestez ont très bonne opinyon et grande confiance
du comte de Lestre; car il importe de tout ce que pouvez
desirer de ce royaulme, que le reteigniés en vostre dévotion, et est
nécessayre que le gratiffiés de quelque honneste présent.</p>

<p><span class="pagenum"><a id="Page_103"> 103</a></span></p>

<h2>CCCLXXX<sup>e</sup> DÉPESCHE</h2>

<p class="center">&mdash;du <span class="xs">X</span><sup>e</sup> jour de may 1574.&mdash;</p>

<p class="center">(<i>Envoyée jusques à la court par l'homme de M<sup>r</sup> Brullard.</i>)</p>

<p class="hanging indent">
Audience.&mdash;Complot de Saint-Germain.&mdash;Arrestation de Coconas et de La
Mole.&mdash;Dispositions prises par le roi pour rétablir la paix.&mdash;Justification
du duc d'Alençon et du roi de Navarre.&mdash;Intercession d'Élisabeth en faveur
de La Mole.&mdash;Déclaration concernant Montgommery.&mdash;Assurance
donnée par l'ambassadeur à Élisabeth, que M<sup>r</sup> de Montmorenci n'a pas
trempé dans le complot.&mdash;Plaintes d'Élisabeth au sujet des prises faites
sur les Anglais.&mdash;Nouvelle de l'arrestation de M<sup>rs</sup> de Montmorenci et de
Cossé.</p>

<p class="dest">Au Roy.</p>

<p>Sire, sur le retour de mon secrettère, je suis allé dire à
la Royne d'Angleterre, qu'après avoyr longuement desiré
sçavoyr de voz nouvelles et de celles de vostre santé, et
de ce qui se faisoit près de Voz Majestez Très Chrestiennes,
il vous avoit pleu m'en mander bien largement pour en
fère bonne part à elle; et qu'en premier lieu, me commandiés
de l'assurer de vostre convalescence et bon portement,
et, après, de luy représanter fort expressément, le bien
et consolation que, par aulcunes de mes lettres, et par des
propos de son ambassadeur, vous aviez receu, ez présentz
accidans de voz affères, d'avoyr comprins qu'elle en portoit
peyne, comme si elle santoit du trouble aulx siens; et
mesmement de ce qu'on luy avoit rapporté qu'il y avoit
quelque chose meslé de Monseigneur, vostre frère, et pareillement
des honnorables responces qu'elle m'avoit rendues,
sur le faict du comte de Montgommery; qui estoient
démonstrations que vous recognoissiés procéder d'une très
bonne affection qu'elle vous portoit, et qui vous estoient si
utilles et propres, en ce temps, qu'en nulle aultre sayson
<span class="pagenum"><a id="Page_104"> 104</a></span>
du monde, elle vous pourroit mieulx fère gouster le fruict,
qui vous restoit, d'avoyr longuement entretenu une pure et
ferme amityé avecques elle: dont l'en vouliés remercyer
de tout vostre cueur, et la suppliés de croyre qu'elle n'employeroit
jamays aulcune sorte d'honnesteté, ny de courtoysie,
vers prince du monde, qui les receût avec plus de
profonde recognoissance, que vous fesiés; qui vous assuriés
qu'elle les accompagneroit toujours de semblables bons
effectz, ainsy qu'elle ne debvoit fère aussy aulcun doubte
de ne trouver une parfaicte correspondance en Vostre Majesté,
sur toutz les affères et accidans qui luy pourroient
jamays survenir; et que, pour ne luy celler rien de ce qui
vous estoit advenu, vous me commandiés de luy en dire
toutes les particullarités jusques à la plus moindre.</p>

<p>Dont luy ay récité, Sire, le contenu de vostre lettre du
<span class="xs">XVII</span><sup>e</sup> du passé,<a name="FNanchor_1" id="FNanchor_1" href="#Footnote_1" class="fnanchor">[1]</a> en ce qui concernoit l'entreprinse de
S<sup>t</sup> Germain en Laye, qui avoit esté descouverte, et comme,
depuis, l'on l'avoit volue exécuter, ou bien une semblable,
au boys de Vincennes; à quoy vous aviez très bien remédyé,
et comme aviez faict constituer prisonnier le comte de
Couconnas, La Mole, et aultres, qu'on souspeçonnoit y avoyr
tenu la main; lesquels aviés renvoyés à vostre parlement de
Paris pour en fère justice; la volontayre confession, qu'ilz
avoient faicte, d'avoyr voulu suborner Monseigneur le Duc,
et le Roy de Navarre, et d'avoyr faict atiltrer chevaulx, avec
le rendés vous, pour les substrère de court, et les desjoindre
d'avec Voz Majestez Très Chrestiennes; la déclaration que
Mon dict Seigneur le Duc, et le Roy de Navarre, s'appercevans
<span class="pagenum"><a id="Page_105"> 105</a></span>
de la tromperie qu'on leur avoit uzée, vous estoient venus
fère, où n'aviez trouvé qu'une très honneste signiffication
de n'avoyr, l'ung ny l'aultre, jamays eu aultre volonté que
de suyvre entièrement la vostre; le poinct de la déposition
du dict Couconnas, touchant le comte de Montgommery, et
l'instance que vous faysiés là dessus à la dicte Dame d'y
pourvoir; la retraicte du Prince de Condé vers Sedan, sur
ung faulx donner entendre; et comme vous aviez envoyé
après luy pour le bien informer, et le rappeller en la charge
de son gouvernement; les nouvelles que Monsieur de Montpensier
et monsieur de La Vauguyon, du costé de Poictou,
et monsieur de Matignon, du costé de Normandye, et monsieur
de La Vallete, du costé de Gascogne, vous avoient
mandées, touchant les bons exploitz qu'ilz avoient exécutés
contre les eslevez, lesquels vous estimiés que bientost seroient
réduictz à ne mespriser poinct la paix, ainsy que
vous dellibériés, plus que jamays, de la leur donner, et de
l'establir en vostre royaulme, sellon qu'aviés envoyé la
traicter et la conclurre près de monsieur le mareschal Danville,
avec ceulx de Languedoc, par M<sup>r</sup> de S<sup>t</sup> Suplice et
de Villeroy, et avec ceulx de Poictou et de la Rochelle par
M<sup>rs</sup> Strossy et Pinard; et que, à deffault qu'ilz ne la voulussent
accepter, que vous fesiés tenir quatre mille reytres
en vuartguelt, et une levée de six mille suysses toute
preste pour les y contraindre.</p>

<p>Et puis ay adjouxté, Sire, qu'encor que toutz ces affères
vous pressassent beaucoup, et vous empêchassent de
satisfère à ce qu'aviez mandé à la dicte Dame, de vouloir
venir en Picardye, pour conduyre l'entrevue qu'elle vous
avoit accordée, que néantmoins vous la suppliés, de bon
cueur, qu'elle ne voulût en rien changer sa bonne dellibération,
<span class="pagenum"><a id="Page_106"> 106</a></span>
en cest endroict, tout ainsy que Vostre Majesté et la
Royne, vostre mère, demeuriés très constantz et immobiles
en l'affection d'estreindre, de plus en plus, par ce
bon propos de mariage, et par tous les bons moyens qui se
pourroient trouver au monde, une perdurable et inviolable
amityé et alliance avec elle; et qu'aussytost que sentiriés
ung peu de relasche en voz dicts affères, vous ne faudriés
de vous acheminer à Bouloigne.</p>

<p>De toutz lesquelz propos, Sire, la dicte Dame a monstré,
par des parolles bien expresses, et par des contenances,
qui m'ont semblé non feinctes, ny pleines d'artiffice,
qu'elle en recevoit beaucoup d'ayse et de contantement;
et m'a dict que de vostre convalescence, elle en avoit eu
desjà advis, et en avoit remercyé Dieu, ainsy dévotement,
comme elle debvoit, pour la conservation d'ung prince, à
qui elle se trouvoit, par plusieurs grandes et bien expresses
obligations d'amityé, fort estroictement unie; et que,
de tant plus avoit elle agréable la confirmation, que je luy
en apportois maintenant, qu'on luy avoit voulu imprimer
beaucoup de doubtes de la qualité de vostre malladye, dont
elle vous supplioit, de toute son affection, que voulussiez
avoyr soing de vostre santé; qu'elle santoit ung très grand
playsir que vous jugiés ainsy bien de ses déportementz vers
voz affères, comme ilz estoient très parfaictement bons et
droictz, et qu'il luy seroit faict un très grand tort de les
souspeçonner aultrement, car juroit à Dieu qu'elle desiroit
la conservation de vostre estat, de vostre authorité et
de vostre grandeur, comme la sienne propre, ainsy qu'elle
vous l'avoit envoyé tesmoigner par le cappitaine Leython,
duquel elle espéroit que prendriés de bonne part tous les
poinctz de sa légation;</p>

<p><span class="pagenum"><a id="Page_107"> 107</a></span>
Qu'elle vous remercyoit très grandement de la communicquation,
qu'il vous playsoit luy fère, de voz affères,
laquelle elle prenoit pour ung très certain gage de la bonne
intelligence que vouliés continuer avec elle; et qu'elle joignoit
en cella les mouvementz de son affection à ceulx de
Vostre Majesté et de la Royne, vostre mère, pour se
douloir de ce qui vous donroit affliction, et se resjouyr des
choses qui succèderoient à vostre advantage; qu'elle confessoit
avoyr porté beaucoup de peyne du bruict qu'on avoit
faict courir de Monseigneur le Duc, car desiroit qu'ung tel
prince, de qui vous meniés ung propos d'alliance avecques
elle, fût exempt de toute apparance de chose qui peût
toucher à sa réputation; ce qu'elle, à dire vray, vouloit
bien examiner, car, non seulement le vouloit cognoistre
exempt de coulpe, mais encores de toute souspeçon d'en
avoyr; et que si, d'avanture, la chose alloit ainsy, qu'on
l'eût adverty que quelques ungs vouloient attempter à sa
personne, et qu'à ceste occasion il eût pensé de se retirer,
non pour se joindre aulx eslevez, ny pour entreprendre
rien contre vostre intention, car cella seroit inexcusable,
mais pour pourvoir à luy, qu'il ne luy en debvoit estre rien
imputé, non plus qu'à La Molle, si sa dellibération n'avoit
tendu qu'à saulver la vye de son maistre, ainsy
qu'elle le vous avoit faict remonstrer par son ambassadeur;
et qu'elle vous prioit, d'ung cueur de bonne seur,
de ne vouloir, à la persuasion et praticque de ceulx qui,
possible, n'ont bonne intention à vostre grandeur,
laysser oprimer la réputation de Mon dict Seigneur
le Duc, ny la vye de son serviteur, si elle y attouchoit en
rien;</p>

<p>Et, quand à ce que le comte de Couconnas avoit dict
<span class="pagenum"><a id="Page_108"> 108</a></span>
du comte de Montgommery, elle me pouvoit dire, avec
vérité, de n'avoyr entendu ung seul mot d'icelluy Montgommery,
depuis sa folle entreprinse, et qu'il sentoit bien,
où qu'il fût, qu'il l'avoit offancée, et qu'il n'avoit à demander
ny espérer rien de ce royaulme; dont elle vous
prioit, Sire, de vous en mettre en tout repos; qu'elle auroit
grand playsir que donnissiés la paix, et ung honneste
accommodement en la religion, à voz subjectz, affin de satisfère
à vostre parolle, et divertyr les inconvénientz de
ceste guerre, qui ne pourroient, sellon qu'elle les comprenoit,
estre sinon bien grands et dangereux; et, en
cas qu'ilz ne se voulusent contanter de la rayson, qu'elle
louoit bien fort qu'eussiés faict une bonne provision de forces
pour les y contreindre; en quoy elle vous offroit, de
bon cueur, tout ce à quoy vous jugeriés bon et honneste
de l'employer.</p>

<p>J'ay mis peyne, Sire, de luy agréer, par toutes les
bonnes parolles que j'ay peu, sa bonne et vertueuse responce,
et, après aulcunes particullarités, je me suis arresté
ung peu à luy dire, touchant Monseigneur le Duc et le Roy
de Navarre, que Voz Majestez Très Chrestiennes les
avoient trouvés si esloignés de toutes malles pensées, et
avoyr l'intention et l'inclination si vertueuses et si généreuses,
à tout ce qui estoit de leur debvoir et de leur
honneur, envers Dieu et Vostre Majesté, que Vous, et la
Royne, vostre mère, me mandiés que, pour vostre singullier
contantement, vous n'y sçauriés desirer rien de
plus, ny de mieulx, et qu'il n'y avoit jamays eu ung plus
naturel amour, ny une plus parfaicte intelligence, entre vous,
que mayntenant;</p>

<p>Et, pour le regard de La Molle, que je luy voulois bien
<span class="pagenum"><a id="Page_109"> 109</a></span>
monstrer ce que la Royne m'en escripvoit, du <span class="xs">XXV</span><sup>e</sup> du
passé, dont luy ay leu la lettre.</p>

<p>Et elle m'a dict qu'elle craignoit seulement le danger du
serviteur, pour la réputation de Monseigneur; et m'a demandé
comme il alloit de Monsieur de Montmorency.</p>

<p>Je luy ay dict qu'il continuoit tousjours le debvoir d'ung
grand et loyal, et très fidelle subject, vers Vostre Majesté,
et que c'estoit luy qui, ayant examiné le faict, et
cognu la grande tromperie qu'on avoit voulu uzer à Voz
Majestez, et à ces jeunes princes, avoit jugé qu'il estoit
besoing de chastiement; dont il tenoit son lieu près de Voz
Majestez, avec plus de crédit et d'authorité que jamays.</p>

<p>Et, sur la fin, la dicte Dame m'a comentée la pleincte
de ses subjectz, touchant les prinses et otrages, que les
Françoys leur faysoient sur mer, et du peu de justice qu'ilz
trouvoient en France; et qu'elle vous supplyoit très cordiallement,
Sire, d'y pourvoir, affin de fermer la bouche
à aulcuns des siens, qui prenoient occasion, par là, de
mal opiner sur l'entretènement de vostre mutuelle amityé.
Sur quoy, luy ayant déduict plusieurs choses pour rejecter
la coulpe sur elle, et sur les siens, ainsy qu'elle en a
advoué une grande partie, elle m'a fort gracieusement
licencié. Et sur ce, etc.    <span class="i2">Ce <span class="xs">X</span><sup>e</sup> jour de may 1574.</span></p>

<div class="blockquote">
<p>Ce que dessus estoit bien advancé d'escripre, quand la dépesche de
Vostre Majesté, du <span class="xs">II</span><sup>e</sup> du présent, est arrivée, laquelle satisfaict amplement,
et par très bon ordre, à mes précédantes, et à plusieurs aultres
choses qu'il estoit besoing que je sceusse; dont en iray entretenir,
ung jour de ceste sepmayne, ceste princesse, et mettray peyne de la
tenir tousjours la mieulx disposée, que je pourray, vers Vostre Majesté.</p>

<p>Tout à ceste heure, me vient d'arryver une aultre dépesche, du
<span class="xs">IIII</span><sup>e</sup> du présent, avec la nouvelle de la détention de messieurs de
<span class="pagenum"><a id="Page_110"> 110</a></span>
Montmorency et de Cossé. Je traicteray de l'une et de l'aultre avec
la dicte Dame, et puis vous manderay ce qu'elle m'en aura dict.</p></div>

<h2>CCCLXXXI<sup>e</sup> DÉPESCHE</h2>

<p class="center">&mdash;du <span class="xs">XVI</span><sup>e</sup> jour de may 1574.&mdash;</p>

<p class="center">(<i>Envoyée jusques à Calais par la voye du S<sup>r</sup> Acerbo.</i>)</p>

<p class="hanging indent">
Changement apporté dans les bonnes dispositions des Anglais par les exécutions
de Coconas et de La Mole, et l'arrestation de M<sup>rs</sup> de Montmorenci
et de Cossé.&mdash;Grands armemens faits en Angleterre, qui peuvent être dirigés
contre la France.&mdash;Sollicitations de Montgommery pour avoir des secours.&mdash;Audience.&mdash;Mécontentement
d'Élisabeth au sujet de l'exécution de
La Mole.&mdash;Conseils qu'elle donne au roi.&mdash;Nouvelle proposition de l'entrevue,
faite par l'ambassadeur.&mdash;Disposition d'Élisabeth à reprendre la
négociation du mariage.</p>

<p class="dest">Au Roy.</p>

<p>Sire, devant le dixiesme de ce moys, je n'avoys poinct
cognu que les Angloys eussent aulcune dellibération contre
Vostre Majesté, ny pas une contre le repos de vostre
royaulme, en faveur des eslevez; ains que toutz leurs appretz
et appareils, tant par mer que par terre, s'adressoient
contre l'armée d'Espaigne, à laquelle, nonobstant qu'ilz
eussent accordé l'octroy du passage libre, et de pouvoir
entrer dans les portz, et toutes aultres faveurs et rafraychissementz
qu'elle voudroit demander, comme à flote
d'amys et confédérez, la résolution estoit néantmoins prinse
de luy oposer une aultre gagliarde armée, de toutz les
grandz vaysseaulx de ceste princesse, et de plusieurs aultres
particulliers, jusques au nombre de cent; non sans quelque
secrette intelligence, avec le prince d'Orange et avec ceulx
de la Rochelle, que, au cas qu'avec cent aultres bons navyres
qu'ilz debvoient avoyr lors en mer (sçavoir le dict
prince, soixante dix, pour sa part, et iceulx de la Rochelle
<span class="pagenum"><a id="Page_111"> 111</a></span>
trente, équippés aulx despens du contract de sel qu'ilz ont
faict avec les Ollandoys), icelluy prince attachât le combat,
qu'indubitablement il seroit assisté des Angloys. Et desjà
estoit arresté que l'amyral mesmes d'Angleterre, et plusieurs
gentilshommes de court, et aultres principaulx personnages
du royaulme, yroient à l'entreprinse. Dont les
six premiers vaysseaulx, avec deux mille cinq centz hommes,
debvoient sortir, le <span class="xs">XX</span><sup>e</sup> du présent, soubz la conduicte
de milord Havart, et le reste de l'armée s'aller dresser,
en la plus grande dilligence que fère se pourroit, à Porsemue,
pour estre preste, ung peu avant la S<sup>t</sup> Jehan.</p>

<p>Mais aussytost que les deux évènementz, de l'exécution
du comte de Couconnas et de La Molle, et puis de l'emprisonnement
de MM<sup>rs</sup> les mareschaulx de Montmorency et de
Cossé, ont esté rapportés icy, le <span class="xs">X</span><sup>e</sup> de ce moys, par le courrier
de leur ambassadeur; à quoy ilz adjouxtent davantage
que M<sup>r</sup> le mareschal Dampville a esté aussy faict prisonnier
à Narbonne, il n'est pas à croyre la mutation et changement
de volontés qu'on a incontinent veu en ceste court.
Et n'ay peu encores descouvrir, Sire, si, en leurs fréquentes
et longues tenues de conseil, ilz ont rien ordonné
contre ce qu'ilz avoient dellibéré auparavant, ny à quoy
présentement ilz se résolvent; tant y a que je supplye très
humblement Vostre Majesté de donner tout le meilleur
ordre, qu'elle pourra, aulx portz et places qui regardent
l'Angleterre; car, là où auparavant je n'entendoys, de
toutes partz, icy, que bonnes parolles de paix avecques la
France, maintenant l'on m'en rapporte, à toute heure, de
bien contrayres. Et je sçay bien que ceulx cy n'ont faute
d'inclination à la cause des eslevez, et si, sont si picqués
de l'exécution de ces deux gentilshommes, et de la détention
<span class="pagenum"><a id="Page_112"> 112</a></span>
des aultres trois seigneurs, croyant fermement que
cella a esté conduict par la menée du party, qu'ilz estiment
estre leur adversayre, que je ne fay doubte que Vostre
Majesté n'ayt à sentir, ou ouvertement, ou soubz main, de
la contradiction, de ce royaulme, avant la fin de l'esté; bien
que je m'y opposeray le plus qu'il me sera possible.</p>

<p>Et suyvant ce qu'il vous a pleu me commander, Sire,
que je advertisse les gouverneurs, mes voysins, de ce que
je pourrois descouvrir qui leur importeroit, j'ay desjà
escript, de ma main, à M<sup>r</sup> de Calliac une entreprinse qu'on
avoit sur Bolloigne, laquelle a esté offerte au prince d'Orange,
qui, sellon qu'on m'a dict, l'a refuzée; et depuis,
celluy, qui l'a mené, a esté icy, et a parlé à ceulx de ce
conseil. Aussy a parlé à eulx ung, qu'on nomme Lelua,
homme de peu d'apparance et de petite qualité, qui dit
estre envoyé de la part du Prince de Condé, pour encourager
à la guerre les françoys qui sont par deçà, et les
assurer que, dans le prochain moys de juillet, il sera avec
une armée bien près de Paris.</p>

<p>Et le comte de Montgommery a escript, de son costé,
en ceste court, conformément à ce que m'avez mandé de
luy, qu'il estoit sorty de S<sup>t</sup> Lo; mais dict que c'est avec
trois centz chevaulx, et ce, à deux fins: l'une, pour soulager
les vivres et monitions de la place, et l'autre pour
assembler des forces, affin d'aller lever M<sup>r</sup> de Matignon de
devant le dict S<sup>t</sup> Lo, ainsy qu'il l'a levé, luy, de devant
Valoignes; mais aulcuns présument qu'il l'a faict pour ne
se vouloir enfermer, et pour munir, le mieulx qu'il pourra,
Quarantan, qui est ung lieu sur la mer, affin de s'en pouvoir
rettirer quand il voudra. Et cependant il sollicite avec
très grande instance ceulx qui ont, icy, affection à son
<span class="pagenum"><a id="Page_113"> 113</a></span>
entreprinse, de l'aller trouver bientost, ou bien de luy
envoyer ung bien prompt secours, dont j'entendz que le
jeune La Moyssonnyère, qui se faict nommer le cappitaine
Mondurant, s'est desjà secrettement appresté, avec soixante
ou quatre vingts françoys, pour s'y acheminer, à la file.</p>

<p>Et d'ailleurs j'ay aulcunement suspect cest armement des
Angloys, parce que aulcuns des parans et amys du dict
Montgommery vont dessus: ce qui me faict, de rechef, suplier
très humblement Vostre Majesté de fère réytérer,
tout le long de la coste, l'advertissement de s'y tenir sur
ses gardes, et envoyer ung peu de renfort de gens de
guerre partout; bien qu'à dire vray, Sire, ceste princesse
ne m'a encores faict démonstration, ny déclaration aulcune,
que je puisse ny doibve sinon interpréter en très bonne
part; car m'ayant assigné l'audience à jeudi dernier, et se
trouvant, d'avanture, pressée de beaucoup d'aultres affères,
elle me dépescha ung de ses valletz de chambre pour
me pryer que je voulusse avoyr pacience jusques au
deuxiesme jour ensuyvant; mais, comme le messager me
fallit, j'arrivay lorsqu'elle n'y pensoit pas. Néantmoins elle
ne voulut que je m'en retournasse sans la voyr, dont supercéda
ses aultres affères, et m'ouyt fort volontiers.</p>

<p>A laquelle je récitay, par le menu, la teneur des deux dépesches
de Vostre Majesté, du <span class="xs">II</span><sup>e</sup> et <span class="xs">III</span><sup>e</sup> du présent, sur
lesquelles je confesse librement qu'elle monstra de ne rester
guyères contente, ny de l'exécution des deux premiers,
ny de la prison des deux seconds; mais elle fit bien une
grande allégresse de l'amandement qu'aviez senty en
vostre mal, et de l'espérance qu'aviez de vostre prochaine
et parfaicte guérison, pour laquelle elle vous prioit
de croyre qu'elle faysoit continuelles prières à Dieu, aussy
<span class="pagenum"><a id="Page_114"> 114</a></span>
dévotement comme pour la conservation de sa propre vye.</p>

<p>Et s'est mise à discourir qu'elle creignoit bien fort que,
par les aguetz et artiffices d'aulcuns, qui avoient faict de
grands dessings sur vostre malladye, Vostre Majesté et la
Royne, vostre mère, ne vous layssissiés conduyre à jouer
vous mesmes, contre vostre propre repos, et seureté, ces
divers roolles qu'aviez commancé en vostre mayson, car
elle le conjecturoit ainsy sur aulcunes dilligences, qu'on luy
avoit mandé, qui s'estoient faictes en Allemaigne, et qu'elle
desireroit, de bon cueur, pouvoir estre quelques heures près
de Voz Majestez, pour vous dire librement ce que, possible,
vous ne sçavez, ny nul vous l'ozoit dire; et que, d'une
chose avoit elle à se plaindre grandement de vous deux,
touchant l'exécution de La Molle, et en faysoit plus de tort
à la Royne que non pas à vous, car, principallement, elle
s'en estoit addressée à elle pour la prier qu'elle voulût considérer,
en cella, l'honneur de son filz, lequel elle luy proposoit
pour mary; dont elle pensoit avoyr aulmoins impétré
que, quand le procès seroit parachevé, la communicquation
luy en seroit sommayrement faicte, premier que de
passer à l'exécution, ainsy que son ambassadeur le luy
avoit escript; et la lettre, que je luy avoys faicte voyr, de
la Royne, sembloit parler en ce sens; mais que toutes
ses prières et remonstrances n'avoient peu gaigner une
heure de temps en cella, dont elle voyoit bien que son
crédit devers Voz Majestez estoit par trop petit; et néantmoins
qu'elle n'attandoit sinon une pareille précipitation
de jugement contre les aultres deux prisonniers, par la
dilligence de leurs adversayres, qui vous vouloient fère
ruyner ce party, affin que le leur se trouvât seul, et supérieur,
et nullement contredict en vostre royaulme; ce
<span class="pagenum"><a id="Page_115"> 115</a></span>
qu'elle n'estimoit estre la seureté de Voz Majestez.</p>

<p>Néantmoins, puisque, ny ce qu'elle vous pourroit donner
de conseil, ny de consolation, ny d'assistance, en voz
présentz affères, pouvoit estre bien prins, ny tenu en grand
compte, elle s'en déporteroit, et recourroit à prier Dieu
pour vous, qu'il voulût bien conduyre voz affères, et donner
à elle le sens de conduyre bien les siens par deçà la
mer, adjouxtant plusieurs aultres choses en termes fort
exprès, tant des personnes que des évènementz passés, et
de ceulx qu'elle crainct à l'advenir; et avec tant d'apparance
d'affection que j'ay esté contrainct de luy réplicquer:</p>

<p>Que je la supplioys de se souvenir que, en toutes
grandes et excellantes qualités de bonne seur, elle estoit
germayne de Vostre Majesté, et, comme telle, il falloit
qu'elle jugeât ceste matière d'estat, et non sellon le discours
de ces passionnez, que je cognoissois bien, qui avoient
parlé à elle; et qu'elle debvoit penser de ne pouvoir avoyr
amityé en France qui luy sceût estre utile, ny inimityé qui
luy peût estre dommageable, que aultant qu'elle se feroit
proprement amye ou ennemye de Vostre Majesté, et non
de quel qui fût de voz subjectz; et que je ne voulois rien
dire contre le comte de Couconnas et La Molle, qu'aultant
que Vostre Majesté m'en avoit escript, suyvant leur
condempnation par arrest de vostre parlement, ny de
MM<sup>rs</sup> les mareschaulx de Montmorency et de Cossé, sinon
qu'ilz avoient esté tenus, jusques icy, pour fort honnorables,
fort prudentz et fort loyaulx conseillers et subjectz;
desquelz néantmoins la réputation, sur l'examen de leurs
faictz, ne pourroit estre aultre que celle que vous en aurez;
et que je la supplioys qu'en lieu de se courroucer, elle
se voulût condouloyr, avecques vous, de la violence qu'elle
<span class="pagenum"><a id="Page_116"> 116</a></span>
jugeoit bien que Vostre Majesté et la Royne, vostre mère,
aviez souffert en vous mesmes, premier que de la fère à
ces deux personnages, lorsqu'aviés esté contrainct de
mettre la main sur eulx; et que vous en souffriés encores
plus, à ceste heure, en les gardant en prison, que eulx d'y
estre gardés;</p>

<p>Et qu'au reste, de plusieurs grands ennuys, qui vous
venoient de ces accidantz, celluy estoit très grand, que
vous vous trouviés contrainct de différer, pour quelques
jours, vostre voyage de Bolloigne; lequel néantmoins vous
proposiés plus fermement que jamays d'accomplir, aussytost
qu'auriés ung peu accommodé voz affères, affin de conduyre
l'entrevue, puisque l'affère n'estoit plus accroché qu'à
ceste seule difficulté: qu'elle peût avoyr agréable la personne,
sellon que ne desiriés rien tant au monde que de vous
conjoindre en une perpétuelle confédération et alliance
avec elle et avec sa couronne, par le moyen de ce mariage;</p>

<p>Et sur ce qu'elle avoit craint que Monseigneur le Duc
fût en maulvaise intelligence avec Voz Majestez, auquel
cas, elle disoit de ne pouvoir jamays plus avoyr si bonne
opinion de luy comme auparavant, que j'avoys commandement
de luy respondre, encores une foys, ce que la Royne
Mère en avoit respondu à son ambassadeur, et ce que je
avoys eu charge de luy en dire, icy, à elle: que vous l'aviez
trouvé si esloigné de cella, et avoyr l'inclination si
droicte et si vertueuse, à tout ce qui estoit de son debvoir
vers Dieu et Vostre Majesté, et vers la Royne, sa mère,
que toutz deux n'y pouviés desirer rien de plus, ny de
mieulx, pour vostre parfaict contantement; et luy aviez
trouvé ung desir qui tendoit tant à acquérir honneur,
avec dignité et réputation, sans blasme, que vous pouviés
<span class="pagenum"><a id="Page_117"> 117</a></span>
dire qu'il avoit le cueur aultant généreulx et royal que
prince qui fût au monde.</p>

<p>Elle m'a respondu que je me gardasse bien d'avoyr si
maulvayse opinion d'elle, qu'elle eût emprunpté ce qu'elle
m'avoit dict du discours de pas ung des siens; ains qu'elle
l'avoit prins de la vraye bonne affection qu'elle portoit à
Vostre Majesté, et qu'elle prioit Dieu qu'elle eût veu plus
de mal en ces accidantz, que vous n'en y eussiés, puis
après ce, trouvé; et que, de vostre voyage, de Bolloigne,
elle pouvoit bien présumer que les ennemys du propos,
lesquelz vous sçavoient bien tirer ailleurs, vous pourroient
bien divertyr d'y venir, mais qu'elle remettoit cella à Dieu;
seulement me vouloit dire, et me l'a dict en riant, qu'elle
estoit d'assez bon lieu pour avoyr ung prince libre à mary,
et qu'elle n'en vouloit poinct de pire condicion.</p>

<p>Et ainsy, après plusieurs devis, dont les aulcuns ont
esté proférés d'affection, et les aultres ont esté assez gracieulx,
je me suis, pour ceste foys, licencié d'elle.</p>

<p>Et sur ce, etc.    <span class="i2">Ce <span class="xs">XVI</span><sup>e</sup> jour de may 1574.</span></p>

<p class="dest">A la Royne</p>

<p>Madame, en une partie de la lettre que je fay présentement
au Roy, je y mectz les advis que j'ay à mander à Voz
Majestez, et, en l'aultre, je y touche les propos que ceste
princesse m'a ceste foys tenus, laquelle m'a fort prié de
vous représanter, le plus vifvement que je pourrois, la juste
occasion, qu'elle avoit, de se tenir pour offancée que n'eussiés
voulu avoyr quelque esgard à ce qu'elle vous avoit faict
dire et remonstrer pour La Molle et Couconnas, qui pourtant
n'estoit chose qui touchât à elle, ains proprement à l'honneur
de vostre filz et par conséquent au vostre. Sur quoy,
<span class="pagenum"><a id="Page_118"> 118</a></span>
après l'avoyr layssée ung peu eslargir en sa collère, je me
suis vifvement opposé à la pluspart de son discours, et en
sommes venus en une contestation non petite; mais encor
que je sçay bien que la rayson a esté de mon costé, elle,
comme grande Royne, ne s'est volue laysser vaincre,
jusques à ce que je luy ay dict que je m'assuroys que Vostre
Majesté luy feroit cognoistre que l'exécution, dont elle se
pleignoit, de ces deux gentilshommes, estoit très juste, et
n'avoit peu estre plus longtemps différée; et qu'il faudroit
qu'elle prînt rayson en payement. Ce qu'elle, à la fin, a
accepté. Et puis, j'ay suivy à luy dire que je vous escriprois
ardiment que j'avoys facillement recueilly, du propos et
des contenances d'elle, qu'elle n'avoit nulle malle impression
de Monseigneur le Duc, vostre filz.</p>

<p>Elle m'a respondu qu'elle ne vouloit estre si ingrate que
d'avoyr en mauvayse estime ung prince, qui monstroit de
l'avoyr bonne d'elle; mais que je vous disse ardiment, et
s'est mise à soubrire, qu'elle ne prendroit poinct de mary,
les fers aulx pieds. Et, pour ceste foys, je n'ay peu tirer
aultre chose d'elle sinon qu'elle verra ce que le cappitaine
Leython luy rapportera de la part de Voz Majestez.</p>

<p>Au surplus, Madame, je me suis beaucoup consolé de ce
que, en me commandant, par vostre lettre du <span class="xs">II</span><sup>e</sup> de ce moys,
d'avoir encores ung peu de pacience jusques à ce que ces
présentz affères soient ung petit remis, il vous plaist m'assurer,
qu'aussytost qu'ils le seront, Vostre Majesté mesmes
me moyennera mon congé, et fera que le Roy, qui monstre
estre bien contant de mon service, m'uzera quelque digne
récompense. Je remercye très humblement Vostre Majesté
de l'une et de l'aultre promesse, et, comme ayant besoing de
toutes les deux, je les accepte et supplie très humblement
<span class="pagenum"><a id="Page_119"> 119</a></span>
Vostre Majesté les accomplir, et qu'il luy playse se souvenir
que nul gentilhomme, de toutz ceulx qui sont au service de
Voz Majestez, a esté plus longuement continué, et sollicité
au travail, que moy, ny plus longtemps oblié à la récompense;
et que beaucoup de nécessitez me pressent, à ceste
heure, de ne pouvoir plus attandre. Dont, entre aultres, je
vous puis assurer, Madame, avecques vérité, que la cherté
est si extrême, icy, que, depuis ung an, toutes provisions
sont enchéries par moytié, et quelques unes excèdent le
double, de sorte qu'il s'en fault par trop que l'estat ordinayre
d'ambassadeur y puisse suffire. A quoy je supplye très
humblement Vostre Majesté y fère avoyr de l'esgard, et
qu'il ne me soit faict tant de tort que de me oster, ou retarder,
les gages de la chambre et la pension de douze centz
livres: car, avec les autres pertes que j'ay faictes, ce seroit
me conduyre à mendicité, dont j'espère que Vostre Majesté
m'en préservera. Et sur ce, etc.</p>

<p class="right">Ce <span class="xs">XVI</span><sup>e</sup> jour de may 1574.</p>

<h2>CCCLXXXII<sup>e</sup> DÉPESCHE</h2>

<p class="center">&mdash;du <span class="xs">XXIII</span><sup>e</sup> jour de may 1574.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Audience.&mdash;Plainte contre une expédition préparée par le capitaine Montdurant.&mdash;Assurance
de la reine qu'elle en arrêtera le départ.&mdash;Continuation
des armemens.&mdash;Nouvelles instructions données au capitaine Leython.&mdash;Nouvelles
de Marie Stuart.&mdash;Plaintes des Anglais à raison des prises.&mdash;Sollicitations
de l'ambassadeur pour obtenir la juste récompense de ses
services.</p>

<p class="dest">Au Roy.</p>

<p>Sire, estant adverty que le cappitaine Montdurant, avec
envyron quatrevingtz soldatz, qu'il a ramassez icy, s'en
<span class="pagenum"><a id="Page_120"> 120</a></span>
alloit trouver la comtesse de Montgommery vers Hamptonne,
en intention de s'embarquer au dict lieu, pour passer
aulx isles de Gerzey et de Grènesey, et, des dictes
isles, aller descendre en celle poincte de Normandye, qui
est près de Carantan, pour se joindre au comte de Montgommery,
ou bien pour tenter luy mesmes quelque entreprinse
par dellà, je suis allé remonstrer à la Royne d'Angleterre
que, de tant que je ne résidois près d'elle que
pour y estre procureur et directeur du bien de l'amityé
qu'elle vous avoit jurée, et pour divertyr le mal qui pourroit
naystre de quelque altération si, d'avanture, elle y
survenoit, je la voulois bien supplyer de fère en sorte qu'on
ne peût dire que, de la ville capitalle de son royaulme, et
de ses portz et isles, fût party ung équipage pour vous aller
fère la guerre; et qu'elle deffendît que la folle entreprinse
du comte de Montgommery n'eust poinct de suite, d'icy,
affin qu'on cognût, à bon escient, qu'elle n'en avoit poinct
prins le commancement; et qu'il ne pourroit rien advenir
de plus répugnant à la ligue et confédération, qu'elle
vous avoit jurée, ny rien de plus contrayre aulx promesses
et offres honnorables, qu'elle vous avoit rescentement
faictes, que si elle n'empeschoit le voyage du dict cappitayne
Montdurant; et que pourtant elle voulût, par ceste
petite chose, esclarcyr le monde comme elle dellibéroit
procéder dorsenavant vers vous, et comme vous auriés à
juger, cy après, de ses intentions.</p>

<p>La dicte Dame, d'une fort franche volonté, et sans aulcune
remise, m'a respondu qu'elle le feroit, et a prins incontinent
le nom du cappitayne pour envoyer empescher
son embarquement. Et m'a dict, davantage, qu'ayant sceu
que quelques ungs avoient achepté des pouldres pour envoyer
<span class="pagenum"><a id="Page_121"> 121</a></span>
en France, qu'elle avoit mandé les retenir pour elle,
et les avoit payées et faictes mettre dans la Tour; et qu'elle
espéroit vous fère cognoistre qu'elle avoit Dieu et son sèrement,
et le debvoir de l'amityé, qu'elle vous avoit promise,
devant les yeulx. Et si, m'a touché, en termes couvertz,
quelque particullarité de l'armement de ses navyres
pour me fère comprendre qu'elle les dressoit contre l'armée
d'Espaigne; mais je n'ay faict semblant de l'entendre,
car je m'attandz, Sire, que, sur l'advis que je vous en ay
donné, Vostre Majesté me commandera d'en parler ouvertement
à la dicte Dame, affin de tirer d'elle, là dessus, la
plus expresse déclaration que je pourray.</p>

<p>Les six premiers navyres de son dict armement sortiront
à la fin de ce moys, et non plus tost, et les aultres, puis
après, s'yront conduysant, tout à loysir, à Porsemmue, où
desjà l'on prépare les vivres, le biscuit, la cher, et aultres
provisions, pour les avitailler; et le comte de Bethfort part
bientost pour aller donner ordre, en Cornoialle et Dauncher,
que les mariniers et gens de guerre, qu'il faudra
mettre dessus, se trouvent prestz. Néantmoins je sentz
bien que les évènementz de France font que ceulx cy
traictent plus gracieusement avec le Roy d'Espaigne qu'ilz
ne faysoient auparavant, et qu'il semble qu'ilz entreront
en beaucoup de modération avecques luy, ainsy que luy, de
son costé, les en recherche; et que difficillement se garderont
ilz qu'ils n'employent, en une façon ou aultre, quelque
partie de leur armement en faveur des eslevez de vostre
royaulme, bien que je ne cesseray de m'y oposer
tousjours, autant qu'il me sera possible.</p>

<p>L'on a envoyé nouvelle instruction au cappitayne Leython,
depuis l'exécution du comte de Couconnas et de La
<span class="pagenum"><a id="Page_122"> 122</a></span>
Molle, et depuis l'emprisonnement de messieurs les Mareschaulx;
dont j'estime qu'il parlera en toute aultre façon à
Vostre Majesté qu'on ne le luy avoit commandé, à son
partement. Néantmoins je desire qu'il vous playse le renvoyer
bien contant, et mander, par luy, beaucoup d'honnestes
satisfactions à la Royne, sa Mestresse, et pareillement
à ses deux conseillers.</p>

<p>Elle est après à dépescher quelque personnage, et croy
que ce sera Quillegreu, eu Escosse, devers le comte de
Morthon, par prétexte de traicter de certains désordres
qui sont nays en la frontyère; mais je croy que c'est pour
conférer avecques luy sur le passage de l'armée d'Espaigne.
Je ne vous toucheray rien, icy, des nouvelles du dict pays,
parce que le sieur de Molins, qui en vient tout freschement,
vous en aura donné bon compte. La Royne d'Escosse,
vostre belle s&oelig;ur, se porte bien, et, hier, je présentay,
de sa part, une basquinne de satin incarnat, à ouvrage
d'argent, fort menu, et tout tissu de sa main, à la Royne
d'Angleterre, laquelle a eu très agréable le présent, et l'a
trouvé fort beau, et l'a prisé beaucoup, et m'a semblé
que je l'ay trouvée fort modérée vers elle. J'ay, icy, des
lettres que la dicte Royne, vostre belle seur, escript à Voz
Majestez, mais je n'ay encores congé de les vous envoyer.
Ce sera par Halley, son vallet de chambre, qui est icy,
l'ung de voz chevaulcheurs d'escuyerie, lequel les attand.
Et semble qu'il n'y aura rien de mal que Voz Majestez
luy respondent quelquefoys; car ceulx cy voyent bien passer
ordinayrement des lettres d'elle, qui vous vont provoquant
et obligeant de luy respondre.</p>

<p>J'ay tant faict que sir Artus Chambernon s'est contanté
de me bailler ses procurations pour les fère tenir à l'ambassadeur
<span class="pagenum"><a id="Page_123"> 123</a></span>
d'Angleterre, et promect de se monstrer, en sa
charge, aultant vostre serviteur qu'il luy sera possible,
n'ayant voulu permettre que son filz soit allé trouver le
comte de Montgommery, son beau père. Il vous plerra,
Sire, luy fère avoyr quelque bonne provision de justice sur
les biens du dict de Montgommery, pour la dot de sa belle
fille.</p>

<p>Ceulx cy me rengrègent, plus que jamays, la pleincte
des prinses, et le manquement de justice en France; dont
y en a aulcuns, dans ce conseil, qui, par deux et trois foys,
ont pressé ceste princesse de permettre à ses subjectz
d'armer pour en avoyr la revenche, et mesmement contre
deux navyres de Vostre Majesté, qui s'appellent, l'ung le
Prince et l'aultre l'Ours, lesquels, depuis naguyères, ont faict
plusieurs prinses, et icelles, avec grande violence et meurtre,
sur les Angloys; dont je vous supplie très humblement,
Sire, y vouloir pourvoir.</p>

<p>Et pour la fin, je remercyeray très humblement Vostre
Majesté des favorables responces qu'il vous a pleu fère à
celluy des miens qui vous a parlé de celle petite abbaye de
Néelle, que ung mien frère, qui naguyères a esté tué dans
Sarlat, me tenoit, et qui vous a présenté aussy ung placet
pour mes gages de la chambre, et pour la petite pencion de
douze centz livres qu'il plaist à Vostre Majesté me donner;
qui sont choses raysonnables et sur lesquelles je ne veux
sinon très bien espérer de Vostre Majesté, parce qu'elle
ne voudra jamays oublier ny mon long service ny ma fidellité,
ny me laysser tomber en l'extrême pouvreté, où je
serois réduict, si elle n'avoit souvenance, à ceste procheyne
distribution, de m'accomplir la libéralité de quelque
bienfaict, selon que, longtemps y a, il luy a pleu me
<span class="pagenum"><a id="Page_124"> 124</a></span>
la promettre, et laquelle j'ay plus longuement attandue
que nul aultre gentilhomme qui soit à son service; et, tout
ensemble, me récompenser de la perte que je fay, estant
icy, de celle petite abbaye de Néelle que Monseigneur le
Duc a donnée à ung de ses secrettères, qui m'estoit venue,
par résignation, d'ung de mes parantz; et avoyr esgard,
Sire, touchant ma pencion, et gages, que la cherté est si
extrême et insupportable en ce lieu, où Vostre Majesté me
détient plus longtemps et plus extraordinayrement qu'il n'a
jamais faict nul aultre ambassadeur, que l'estat qu'elle m'y
donne n'y peut de beaucoup suffire. Et sur ce, etc.</p>

<p class="right">Ce <span class="xs">XXIII</span><sup>e</sup> jour de may 1574.</p>

<h2>CCCLXXXIII<sup>e</sup> DÉPESCHE</h2>

<p class="center">&mdash;du <span class="xs">XXIX</span><sup>e</sup> jour de may 1574.&mdash;</p>

<p class="center">(<i>Envoyée exprès jusques à Calais par Hallay.</i>)</p>

<p class="hanging indent">
Assurance que les armemens d'Angleterre sont dirigés contre l'Espagne.&mdash;Nécessité
de se tenir cependant sur ses gardes en France.&mdash;Nouvelles
d'Allemagne et d'Écosse.&mdash;Instances de Montgommerry auprès des
Anglais.&mdash;Avis donné par l'ambassadeur aux gouverneurs des côtes de
l'expédition du capitaine Montdurant.</p>

<p class="dest">Au Roy.</p>

<p>Sire, je ne puis encores descouvrir que, en toutes ces
longues assemblées de conseil, que ceulx cy ont quasy
toutz les jours tenues, depuis ung moys en ça, il y ayt esté
rien déterminé contre Vostre Majesté; ains mes advis se
rapportent qu'ilz ont dressé leurs délibérations à ordonner,
comme ils pourront, par leur appareil de mer, lequel ilz
préparent tousjours, bien résister à l'entreprinse qu'ilz se
persuadent que le Roy Catholique a sur ce royaulme ou
<span class="pagenum"><a id="Page_125"> 125</a></span>
bien sur l'Irlande, et comme, sans commancer aulcune infraction
de paix, de leur costé, ilz rendront inutilles les efforts
de l'armée qui s'attand d'Espaigne, au cas qu'elle
essaye rien sur eulx; et de faict, les parolles de ceste
princesse, et de ceulx qui guident plus ses intentions, tendent
à me fère bien espérer de leurs déportementz pour
Vostre Majesté; et mesmes ont escript aulx portz de ne
laysser sortir, avec armes, ceulx qui s'acheminoient vers
le comte de Montgommery. Néantmoins, pour la façon de
laquelle j'entendz qu'ilz parlent des évènementz de France,
qui ne se peuvent tenir qu'ilz ne supportent tousjours la
cause des eslevez, et qu'ilz ne desirent bien fort qu'ilz ne
soient poinct opprimés, et admettent ordinayrement leurs
agentz à traicter de leurs affères avec eulx; et que, parmy
aulcuns de ceulx qui s'apprestent pour aller sur leurs grands
navyres, il court ung bruict sourt qu'ilz feront quelque
descente en Normandye ou en Guyenne; je me résouls,
d'ung costé, Sire, de retenir ceste princesse, aultant que
je pourray, en vostre dévotion, et de divertyr, s'il est
possible, qu'il ne vous viegne nul mal d'elle ny des siens,
ou le moins que fère se pourra, et vous supplyer très humblement,
de l'aultre, que vous ne layssiés, pour cella, de
vous pourvoir contre leur armement, comme contre suspectz
amys, ou bien contre couvertz ennemys, affin qu'ilz
ne vous puissent uzer de surprinse. Dont, de jour en jour,
je ne faudray de vous escripre ce que je pourray approfondir
davantage de leurs dellibérations, desquelles, sellon
qu'au retour du cappitayne Leython ilz se trouveront bien
ou mal satisfaictz de sa légation, j'en pourray, lors, plus
certeynement juger.</p>

<p>Il leur est arrivé, depuis trois jours, ung Courier d'Allemagne,
<span class="pagenum"><a id="Page_126"> 126</a></span>
dépesché par ung, leur agent, qui se tient à
Franckfort, et, soubdain le conseil s'est assemblé là dessus;
où j'entendz qu'il a esté résolu que promptement seront
envoyés cinquante mille escuz en Hambourg et à Colloigne,
pour estre remis à ung Jehan Lith, facteur de M<sup>e</sup> Grassen,
auquel sera mandé comme et à qui il les faudra distribuer.
Et parce qu'on y employe quelque forme de crédict d'Anvers,
il semble que ce soit plustost une provision pour le
prince d'Orange, que non une emplète contre Vostre Majesté;
mais, de tant qu'on dict que M<sup>e</sup> Randolphe sera bientost
dépesché devers les princes protestantz, je vous supplie
très humblement, Sire, ordonner quelqu'ung qui le
sache bien observer de dellà.</p>

<p>M<sup>e</sup> Quillegreu est commandé de se tenir prest pour aller
en Escosse, et j'entendz que c'est pour une praticque qu'on
a descouvert que quelques seigneurs du pays menoient pour
restablir l'authorité de la Royne d'Escoce. Il va voyr ce qui
en est, et va traicter avec le comte de Morthon du passage
de l'armée d'Espaigne, et comme il aura à s'en gouverner.</p>

<p>Le comte de Montgommery avoit envoyé, icy, ung des
siens, nommé Lafouloyne, pour luy admener des soldatz,
et luy procurer quelques secours; mais il s'en est retourné
aujourdhuy, fort mal accompaigné, n'ayant peu praticquer,
en ceste ville, que six ou sept hommes. J'ay adverty
M<sup>r</sup> de Sigoignes de la dellibération, que le cappitayne
Montdurant a faicte, de descendre près de Carantan, avec
les quatre vingtz soldatz qu'il a ramassés par deçà; dont je
m'assure qu'il en advertyra M<sup>r</sup> de Matignon pour y pourvoir,
et pareillement M<sup>r</sup> de la Melleraye, au cas qu'il s'efforçât
de descendre ailleurs. Sur ce, etc.</p>

<p class="right">Ce <span class="xs">XXIX</span><sup>e</sup> jour de may 1574.</p>

<p><span class="pagenum"><a id="Page_127"> 127</a></span></p>

<h2>CCCLXXXIV<sup>e</sup> DÉPESCHE</h2>

<p class="center">&mdash;du <span class="xs">IIII</span><sup>e</sup> jour de juing 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Armemens maritimes faits par M<sup>e</sup> Grinvil.&mdash;Assurance qu'ils sont destinés
pour l'Irlande et pour un voyage de découverte.&mdash;Résolution des Anglais
de se joindre aux vaisseaux du prince d'Orange et de la Rochelle pour combattre
la flotte d'Espagne.&mdash;Avis donné par l'ambassadeur d'un coup de
main qui doit s'exécuter en France.&mdash;Nécessité d'exercer une active surveillance
auprès du roi et des princes.</p>

<p class="dest">Au Roy.</p>

<p>Sire, estant adverty que, oultre l'armement des grandz
navyres de ceste princesse, lequel va tousjours en avant,
ung particullier de ce royaulme, nommé Grinvil, gentilhomme
tenu en très bon compte en ceste court, et qui,
dès l'entrée de l'hyver, a commancé de mettre sept bons
navyres en équippage de guerre, avecques voix de vouloir
aller descouvrir quelque destroict vers le North, ayant
layssé passer la sayson d'un tel voyage, ne laysse pourtant
de se préparer, à ceste heure, en toute dilligence, pour
s'aller mettre sur mer avec les susdictz sept navyres et
encor trois davantage, qu'il y a joinctz de nouveau; et
qu'il s'est desja expédié de court pour aller fère son embarquement,
en divers endroictz, sellon que ses susdictz
navyres sont distribués en divers portz de ce royaulme, où
plusieurs gentilshommes vont estre de la partye, et des
soldatz ou mariniers, jusques au nombre de quinze centz
hommes, en tout, j'ay eu le dict appareil pour bien fort
suspect; de tant mesmement qu'on m'a dict qu'icelluy
Grinvil a associé avecques luy le sir Artus Chambernon.
Dont j'ay incontinent envoyé rechercher bien curieusement,
<span class="pagenum"><a id="Page_128"> 128</a></span>
par toutz mes advis, où se pouvoit addresser cette entreprinse.
Et voicy, Sire, ce qu'on m'en a rapporté:</p>

<p>Que le dict Grinvil, ayant longtemps sollicité la permission
de pouvoir aller fère ceste descouverte, qu'il a en
main, et en ayant, jusques à ceste heure, esté empesché
par ceulx qui portent, icy, le faict du Roy d'Espaigne et
du Roy de Portugal, qu'il a sceu enfin si bien remonstrer
l'utillité qui adviendra de son voyage à tout ce royaulme,
si on le luy laysse parachever, qu'avec la faveur de ses
amys il a obtenu de le pouvoir fère, en ce toutesfoys que,
devant toute &oelig;uvre, il yra donner quelque forme de secours,
qui luy a esté prescripte, au comte d'Essex, en Irlande;
et de là il prendra, puis après, sa route où il prétend
aller, sans luy estre néantmoins loysible de descouvrir
en endroict, où les Espaignols et Portugoys ayent
desjà actuellement descouvert, et sans qu'il puisse attempter
rien contre les amys de ce royaulme, spéciallement contre
Vostre Majesté. Et, par ainsy, mes advertissementz portent
que je ne doibs prendre allarme, ny vous en donner
aulcune, de l'entreprinse du dict Grinvil.</p>

<p>Et m'a l'on rapporté, davantage, Sire, que ceste princesse,
jeudy dernier, entre ses plus privés, a dict qu'elle
estoit fort marrye qu'on vous fît prendre, ny que vous
vous imprimissiés, aulcune sorte de deffiance, du costé de
ce royaulme; car elle vous maintiendroit, sans aulcun
doubte, l'amityé qu'elle vous avoit promise, et qu'il n'y
auroit nul qui la vous ozât enfeindre. Et, de faict, encor
que j'aye des présumptions bien violentes contre les Angloys,
à les avoyr suspectz ez présentz troubles de vostre
royaulme, si ne découvrè je que, pour encores, ilz ayent
aulcune entreprinse déterminée contre Vostre Majesté,
<span class="pagenum"><a id="Page_129"> 129</a></span>
ains que l'ordre, qu'ilz ont proposé de tenir, quand ilz auront
mis leurs grandz navyres en mer, est, à ce que j'entendz,
qu'ilz n'entreront dans nulz portz; ains qu'ilz tiendront
tousjours la mer, et aussytost qu'ilz auront recognu l'armée
d'Espaigne, qu'ilz l'yront tousjours costoyant sur l'aile
gauche, pour luy couvrir la coste d'Ouest d'Angleterre et
la routte d'Irlande, sans la laysser nullement approcher de
deçà; et, si aulcuns vaysseaulx d'icelle s'y escartent, encor
que ce soit par tourmente ou par aultre contraincte nécessité,
l'on ne layra de les investir et combattre. Et mesmes
se présume qu'ilz ont concerté avec le prince d'Orange,
lequel doibt avoyr, lors, cent bons navyres sur mer, comprins
ceulx de la Rochelle, qu'ilz chercheront les occasions
de provoquer la dicte armée de venir aulx mains, ayant
faict équipper dix huict pataches, du port de vingt cinq ou
trente tonneaulx chascune, dans la rivière de Golchestre, en
forme de frégates à rames, bien garnies d'artillerye à fleur
d'eau, pour les oposer aulx gallères qu'on dict qui seront
en la dicte armée. Et n'y a que six jours que deux marchandz
de Flandres, qui venoient d'Espaigne par mer,
ayantz esté contrainctz du vent à prendre port vers le cap
de Cornoaille, ont esté incontinent conduictz, avec toutes
les lettres qu'ilz portoient, devers les seigneurs de ce conseil,
qui les ont dilligemment examinés du faict de la dicte
armée. Et il semble qu'ilz leur ayent confirmé qu'elle sera
bientost preste à se mettre à la voylle; ce qui faict que ceulx
cy hastent davantage leur armement. Dont, de jour en
jour, Sire, je vous donray advis de la dilligence qu'ilz y mettront,
affin que, nonobstant leurs bonnes parolles et leurs
démonstrations, vous vous pourvoyés tousjours, comme je
vous en supplie très humblement, que ne soyés surprins
<span class="pagenum"><a id="Page_130"> 130</a></span>
de leurs maulvais effectz, si, d'avanture, ilz en avoient.</p>

<p>J'entendz qu'on a changé d'advis d'envoyer M<sup>e</sup> Randolphe
en Allemaigne, et que ce sera un agent, lequel partira
bientost, qui est ung fort dangereulx homme et de
mauvayse intention. Il doibt passer devers le prince d'Orange,
duquel, depuis peu de jours, le ministre Textor
est retourné icy, avec beaucoup de mémoyres. Et de tant,
Sire, qu'il est eschappé à aulcuns des plus passionnés supposts
de la nouvelle religyon, qui soient par deçà, de dire
que bientost adviendra, en France, une chose grande et
de grande importance, qui mettra toute la Chrestienté en
admiration; et qu'ilz monstrent qu'avec grand desir et joye
indubitablement ilz l'espèrent, je vous supplye très humblement,
en l'incertitude que ce peut estre, que vueillés fère
uzer quelque forme d'aguet et d'observance, plus grande
que de coustume, entour les personnes de Voz Majestez,
et fère tenir quelque assemblée de Conseil ung peu solennelle,
pour leur fère penser que leur entreprinse est descouverte,
car pourra estre que peu de démonstration la
leur destournera et leur emportera toute leur attante. Et
sur ce, etc.    <span class="i2">Ce <span class="xs">IV</span><sup>e</sup> jour de juing 1574.</span></p>

<p><span class="pagenum"><a id="Page_131"> 131</a></span></p>

<h2>CCCLXXXV<sup>e</sup> DÉPESCHE</h2>

<p class="center">&mdash;du <span class="xs">VIII</span><sup>e</sup> jour de juing 1574.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Audience.&mdash;Nouvelles de la maladie du roi.&mdash;Mission du capitaine Leython.&mdash;Explication
donnée par l'ambassadeur sur la communication qu'il avait
précédemment faite à l'égard de Coconas et de La Mole.&mdash;Plaintes du roi
sur les armemens des Anglais qui lui ont été dénoncés comme devant
être dirigés contre la Normandie et la Bretagne.&mdash;Satisfaction donnée en
France au sujet des prises.&mdash;Succès remportés sur les protestans.&mdash;Mécontentement
d'Élisabeth de ce que le roi n'a pas voulu, sur sa demande, faire
surseoir à l'exécution de Coconas et de La Mole.&mdash;Sa déclaration que ses
navires sont armés pour surveiller le passage de la flotte d'Espagne.&mdash;Protestation
de sa part qu'elle n'a aucune intention d'attaquer la France.&mdash;Nouvelle
de la mort du roi.&mdash;Condoléances de l'ambassadeur à la reine-mère.&mdash;Message
d'Élisabeth sur la mort du roi.&mdash;Son desir de renouveler
l'alliance avec le nouveau roi.&mdash;Avis d'une entreprise préparée contre les
côtes de France.</p>

<p class="dest">Au Roy.</p>

<p>Sire, suyvant ce qu'il vous a pleu m'escripre, du <span class="xs">XX</span><sup>e</sup>
du passé, j'ay dict à la Royne d'Angleterre que vous aviés
prins en fort bonne part, et vous estiés bien fort resjouy
de la venue du cappitaine Leython, comme de celluy dont
aviés trouvé que toutz les poinctz de la légation, qu'il vous
avoit explicquée, de par elle, estoient aultant de tesmoignages
de la vraye et indubitable amityé qu'elle vous portoit,
et qu'en premier lieu il vous avoit faict grand bien de
voyr le soing qu'elle prenoit de vostre santé; dont luy en
aviez grande obligation, et que vous la vouliés assurer que,
grâces à Dieu, vous alliés en amandant, et qu'ung accès
de tierce double, qui vous avoit prins le <span class="xs">XVII</span><sup>e</sup> du passé,
avoit mis voz mèdecins en bonne espérance qu'il retrancheroit
les accidantz de la quarte, et que ce seroit une
<span class="pagenum"><a id="Page_132"> 132</a></span>
parfaicte guérison, dont en sentirez desjà du solagement;
et quand aulx honnorables offres qu'elle vous avoit mandé
fère de vous vouloir assister, aultant qu'elle pourroit, en
voz présentz affères, pour maintenir et conserver vostre
authorité, que c'estoit ung des vrays fruictz que vous alliés
recueillant de la longue persévérance en laquelle vous vous
estiés confirmé, depuis vostre règne, à ne vous vouloir
départir, pour occasion ou persuasion, ou instigation, qu'on
vous eût peu donner au contrayre, jamays de son amityé;
et que vous expérimantiés, à ceste heure, avec vostre grand
contantement, combien il vous venoit bien à propos d'avoyr
sceu acquérir et conserver une si grande et si parfaicte,
et si constante amye, et bonne voysine, comme elle vous
estoit; et qu'elle pouvoit croyre et croyroit, avecques vérité,
que vous luy uzeriés, toute vostre vye, une semblable
correspondance, et vous porteriés, en toutes les choses
qui surviendroient au monde, très droictement et cordiallement,
vers elle, aultant qu'elle le pourroit desirer, et
espérer, du plus entier et esprouvé amy qu'elle eût en la
Chrestienté; et puisqu'elle se monstroit de ceste bonne
disposition vers voz affères, qu'à la mesure qu'ilz vous
surviendroient, vous les luy feriés entendre, affin d'uzer
de son assistance et de son conseil, et de son bon secours,
là où verriés d'en avoyr besoing;</p>

<p>Et, au regard des propos que le dict cappitaine Leython
avoit tenus, de Monseigneur le Duc, en l'honneste
et honnorable et très modeste façon qu'elle luy avoit ordonné
d'en parler à Vostre Majesté et à la Royne, vostre
mère, que toutz deux en aviés senty ung ayse et ung contantement
trop plus grands qu'il ne vous estoit possible de
l'exprimer, cognoissant, par là, la bonne affection qu'elle
<span class="pagenum"><a id="Page_133"> 133</a></span>
luy portoit, et la bonne opinyon et estime en quoy elle le
tenoit, sans avoyr donné foy à plusieurs rapportz que vous
pensiés bien qu'on luy avoit faictz de luy; ce qui vous
faysoit espérer, de bien en mieulx, du bon propos dont
vous la recherchiés plus que jamays, qu'elle voulût accepter
ce vertueux prince pour tout sien, et que vous ne
faudriés, ny la Royne, vostre mère, aussytost que la violence
de voz affères vous permettroit ung peu de respirer,
de venir en çà, pour le luy consigner; et qu'elle s'assurât
qu'en toute vraye amour et intelligence, Monseigneur le
Duc et le Roy de Navarre estoient très unis avec Voz Majestez
par ung lyen si estroictement attaché, que nulle
chose au monde le pourroit jamays rompre; que, de ce
qu'elle vous avoit faict parler du comte de Couconnas et
de La Mole, et de l'emprisonnement de M<sup>rs</sup> de Montmorency
et de Cossé, je layssois bien à ses ambassadeurs
de luy fère entendre les responces que Voz Majestez Très
Chrestiennes leur en avoient faictes, et comme elles leur
avoient faict voyr que la procédure de ceulx cy estoit la
vraye justiffication de Monseigneur le Duc et du Roy de
Navarre;</p>

<p>Mais que j'avoys bien à me plaindre de ce que ses dicts
ambassadeurs vous avoient dict que j'avoys promis, de
vostre part, aulcunes choses en cella, icy, à elle, que,
puis après, vous n'aviez pas accomplyes; et que je la priois
de se souvenir comme, par une lettre que je luy avoys
monstrée, là dessus, de la Royne, vostre mère, elle luy
avoit mandé qu'après que le procès seroit faict et parfaict
aux dictz de Couconnas et de La Molle, elle luy feroit entendre
le tout, non qu'elle luy eût promis de luy envoyer
le dict procès, car ce n'estoit chose digne de sa grandeur,
<span class="pagenum"><a id="Page_134"> 134</a></span>
ains c'estoient actes secretz de vostre court de parlement,
où, possible, plusieurs aultres se trouvoient defférez, qui
n'estoit loysible de les réveller; mais que, bientost après,
je luy estois allé dire comme iceulx Couconnas et La Molle
avoient librement confessé d'avoyr voulu suborner Monseigneur
le Duc, et le Roy de Navarre, pour les distrayre
d'avec Voz Majestez, et d'avoyr, à cest effect,
faict atiltrer des chevaulx, et ordonné des rendez vous, pour
les transporter en quelque lieu, hors de la court; et que
eulx mesmes s'estoient jugés dignes de plus rigoureuse
mort que celle qu'on leur faysoit souffrir: qui estoit bien
luy donner, à elle, ung très ample compte de leur condampnation;
mais que je layssois ce propos pour luy dire que
ses bonnes démonstrations vous rendoient si parfaictement
assuré de sa bonne et droicte intention vers vous, qu'il faudroit
bien qu'il vous advînt beaucoup de mal, du costé
d'elle, et qu'elle se déclarât, à bon escient, contre vous,
premier que vous peussiés croyre qu'elle se voulût déterminer
de vous nuyre ou de vous offancer;</p>

<p>Et pourtant que vous la priés de vous esclarcyr franchement
d'ung advertissement, qu'on vous avoit donné, qu'elle
mettoit présentement ses grands navyres de guerre dehors,
avec les barques pour les suyvre, soubz prétexte d'assurer
sa coste, au passage de l'armée d'Espaigne, et que, n'estant
la dicte armée si preste à passer, l'on vouloit inférer que son
armement s'addressoit contre vous, en faveur des eslevez
de vostre royaulme;</p>

<p>Et qu'à cest effect elle avoit, depuis naguyères, envoyé
secrettement recognoistre et figurer les portz et advenues
de Normandye et Bretaigne, et que l'on vous
vouloit mettre en grande souspeçon d'elle, mais que
<span class="pagenum"><a id="Page_135"> 135</a></span>
vous ne le feriés pas, ains croyriés ce qu'elle vous en manderoit,
et vous en reposeriés en sa parolle.</p>

<p>Puis luy ay adjouxté ce qu'aviés ordonné pour les
plainctes de ses subjectz, et l'offre que faysiés d'aulcuns
vaysseaulx de conserve avec ceulx que, par commune intelligence,
elle voudroit envoyer, de sa part, pour tenir la
navigation seure.</p>

<p>Et, pour la fin, luy ay compté des bons exploictz que
voz cappitaines, et chefz de guerre, alloient exécutant en
la Gascoigne, Poictou et Normandye, pour réprimer les
eslevez, et pour réduyre aulcunes places, qu'ilz avoient
prinses, à vostre obéissance.</p>

<p>La dicte Dame, se trouvant très contante de tout le
propos, m'a respondu qu'elle avoit ung grand plésir que
la légation du cappitaine Leython vous fût agréable, et
qu'à ceste intention l'avoit elle, d'ung cueur pur et entier,
très volontiers dépesché; et se donnoit honte que,
plus tost, elle ne vous eût envoyé visiter en vostre malladye,
attandu que, du succès d'icelle, venant Vostre Majesté
à convalescence, ce luy estoit le plus souverain contantement
qu'elle pouvoit desirer; et, au contrayre, s'il
vous mésadvenoit, c'estoit le plus grand ennuy et le plus
grand trouble qu'elle pourroit sentir au monde: dont pouviés
croyre qu'elle prioit Dieu dévotement pour vostre longue
et heureuse vye, et juroit que nulle aultre personnage,
de toute la terre habitable, elle préféroit à vous à le desirer
tenir la couronne de France. Et s'est curieusement
enquise des accidans de vostre maladye, et qu'elle sera
tousjours en frayeur jusques à ce qu'elle entendît que
vostre santé soit bien confirmée; que, au regard de ses
offres, elle les vous confirmoit, de rechef, en tout ce que
<span class="pagenum"><a id="Page_136"> 136</a></span>
estimeriés estre bon et honneste de l'employer, pour la conservation
de vostre authorité.</p>

<p>Et, touchant les propos qu'elle vous avoit faict tenir, de
Monseigneur le Duc, elle espéroit que vous auriés bien
cognu qu'ilz ne tendoient qu'à l'honneur de Vostre Majesté
et de la Royne, vostre mère, et à celle de vostre
mayson, et à garder bien entière la réputation de vostre
frère, dont nul justement en pouvoit fère sinon une bonne
et saincte interprétation; que de ce, qu'elle vous avoit
faict toucher du comte de Couconnas et de La Molle, que
j'excusasse si ses ambassadeurs en avoient ainsi parlé, car
ce avoit esté de son commandement, et que c'estoit pour
ne pouvoir rester contante que, à son instance, Vostre
Majesté et la Royne, vostre mère, n'eussiés voulu supercéder,
huict jours, leur exécution, car, possible, eussiés
vous apprins des choses que vous ne sçavez pas, et qu'elle
pense que vous ne les sçaurés jamays;</p>

<p>Que, de l'armement de ses navyres de guerre, à la vérité,
elle avoit commandé d'en mettre douze dehors, à
cause de l'armée du Roy d'Espaigne; puis, que, sur les
lettres qu'il luy en avoit escriptes, elle luy avoit accordé le
passage libre, et l'entrée et refraychissement dans ses portz,
dont ne se vouloit trouver désarmée à un tel advènement,
comme ce n'estoit pas aussy la coustume des princes; et
aussy qu'on disoit qu'ung de ses rebelles d'Irlande, nommé
Stuqueley, avoit la conduicte de six navyres de la dicte
armée, mais qu'elle espéroit bien que le Roy d'Espaigne
seroit si sage qu'il ne mouveroit rien contre elle; et qu'elle
pensoit que ne fussiés bien adverty du faict de la dicte armée,
car entendoit qu'elle seroit bientost à la voylle, et
que mesmes, d'ung aultre costé, avant ne fût dix jours,
<span class="pagenum"><a id="Page_137"> 137</a></span>
que don Johan d'Austria vous envoyeroit demander son
passage par la Bourgoigne, avec l'armée qu'il mène d'Italye,
pour les Pays Bas; et qu'elle vous promettoit, sur son
honneur, qu'en ordonnant de son appareil, elle n'avoit jamais
pensé, ny n'avoit esté faicte une seule mencion des
choses de France, ny ce n'estoit qu'imposture et faulceté
de vous avoyr rapporté qu'elle eût envoyé recognoistre la
coste de Normandye et Bretaigne, car juroit qu'il n'en
estoit rien; et que pouviés croyre qu'elle aymeroit mieulx
estre morte que si, ez pleins termes d'amityé où elle estoit
de présent avecques vous, elle estoit trouvée de vous avoyr
uzé ung tel trêt; mais, quand elle en voudroit venir là,
qu'elle chercheroit, premier, l'occasion de se départir de
l'amityé; et qu'elle vous vouloit bien confesser, tout librement,
qu'elle s'estoit mise en estat de pouvoir repoulcer le
mal, qu'on luy voudroit fère, plustost que d'estre contraincte
de le souffrir;</p>

<p>Que, de l'ordre qu'aviés prins pour les plainctes de ses
subjectz, elle vous en remercyoit grandement, et vous
prioit qu'avec les provisions de justice, il vous pleût pourvoyr
à l'exécution d'icelles, car c'estoit ce dont ses subjectz
se plaignoient le plus; et que, touchant les deux
chefs de cest article, elle en communicqueroit avec ceulx
de son conseil pour, puis après, m'y fère avoyr responce;
et qu'au reste elle se resjouyssoit beaucoup des aultres nouvelles,
dont luy aviez faict part: que voz cappitaines alloient,
avec les armées, réduysant vos provinces, mais
qu'elle desiroit plustost que, sans armes, avec une bonne
paciffication, vous peussiés réduyre, en union, toutz voz
subjectz à la parfaite obéyssance de vostre authorité.</p>

<p>Je luy ay respondu que ses responses estoient si vertueuses,
<span class="pagenum"><a id="Page_138"> 138</a></span>
et pleynes d'honneur, que je ne y voulois uzer d'autre
réplicque que de l'en remercyer, le plus humblement
qu'il m'estoit possible, et de l'assurer que je mettrois peyne
d'en contanter bien fort Voz Très Chrestiennes Majestez.</p>

<p>Là dessus, elle m'a très expressément prié de vous présenter,
et à la Royne, vostre mère, ses très affectueuses
et très cordialles recommandations; et que vous croyés que,
sans excepter ceulx mesmes qui, de plus près, vous appartiennent,
elle est une de celles, de ce monde, qui plus desire
vostre bon portement, et longue vye, et la conservation de
vostre grandeur, et la prospérité de voz affères. Et s'estant
encores longtemps arrestée à discourir de Vostre Majesté,
et des présentz évènementz de France, et des deux prisonniers,
et de ce qu'on dict de M<sup>r</sup> le mareschal Danville,
et aultres particullaritez, auxquelles j'ay mis peyne de luy
satisfère le mieulx que j'ay peu, je me suis licencié d'elle.
Et sur ce, etc.    <span class="i2">Ce <span class="xs">VIII</span><sup>e</sup> jour de juing 1574.</span></p>

<p class="dest">A la Royne</p>

<p>Madame, au retour de l'audience, en laquelle j'avoys recueilly
les propos que je mande en la lettre du Roy, j'ay
trouvé que le S<sup>r</sup> de Vassal estoit arryvé, avec les deux dépesches,
du <span class="xs">XXVII</span><sup>e</sup> et <span class="xs">XXX</span><sup>e</sup> du passé, en l'une desquelles, me
faysant Vostre Majesté mencion de l'ennuy qu'elle sentoit
de l'extrémité du Roy, son filz, j'ay soubdain demandé au
S<sup>r</sup> de Vassal comme il se portoit, et il m'a librement confessé
qu'avant qu'il partît, Sa Majesté avoit rendu l'esprit
à Dieu; de quoy j'ay esté très profondément attaint, jusques
en l'âme, d'ung très mortel regret, pour la perte que j'ay
faicte de mon Roy et bon Maistre, et de mon naturel Seigneur,
<span class="pagenum"><a id="Page_139"> 139</a></span>
et pour la calamité publicque de son royaulme, qui
ne pourra estre que n'en viegne plus grande, et bien fort,
pour l'extrême amertume que je sçay bien que Vostre Majesté
en sent dans son cueur. Dont, en ung si lamantable
accidant, j'ay eu mon recours à Dieu, pour dévotement le
supplier que, comme il a faict la mercy, à ce très chrestien
prince, de très chrestiennement mourir, qu'il luy playse,
Madame, vous administrer une très chrestienne consolation,
et vous inspirer, d'en hault, les remèdes qui font besoing,
pour subvenir aux grands affères publicques et privés qu'il
a layssés en son royaulme.</p>

<p>Le courrier de l'ambassadeur d'Angleterre est bientost
après arrivé, qui a porté la confirmation de ceste dollante
nouvelle; laquelle, tout aussytost, a esté divulguée partout.
Dont est besoing que j'attande, maintenant, vostre
procheyne dépesche, et que j'aye faict mon habit de deuil,
premier que de retourner vers ceste princesse; affin que,
tout par ung moyen, je luy face la condoléance de cest
accidant, et que je luy traicte du contenu ez dernières
lettres de Voz Majestez, et de celle mesmement que Vostre
Majesté luy escript de sa main, ne voulant vous ennuyer,
icy, pour ceste heure, Madame, de plus long escript que
pour vous assurer que je n'obmettray rien, de tout ce qui
se pourra fère, pour retenir tousjours très soigneusement
la dicte Dame en vostre amityé. Et sur ce, etc.</p>

<p class="right">Ce <span class="xs">VIII</span><sup>e</sup> jour de juing 1574.</p>

<div class="blockquote">
<p>Tout présentement, ceste princesse vient de m'envoyer visiter par
ung gentilhomme de sa chambre, et dire que si, sur ma grande affliction
du trespas du Roy, Monseigneur, elle peut quelque chose, pour mon
bien et consolation, qu'elle me l'offre de très bon cueur; et que, de
sa part, elle s'en trouve plus attaincte que de nulle aultre dolleur
<span class="pagenum"><a id="Page_140"> 140</a></span>
qu'elle ayt jamays sentye en sa vye, pour avoyr perdu le plus certain
et le meilleur, et le plus grand, de toutz les amys qu'elle eût au
monde, et qu'elle dellibère de vous envoyer promptement ung gentilhomme
pour s'en condouloyr avec Vostre Majesté; et qu'aussytost
que le Roy de Pouloigne sera arrivé, elle luy en envoyera encores
ung aultre pour renouveller la ligue et l'amytié avecques luy.</p>

<p>L'on me vient d'advertir qu'aulcuns murmurent, icy, d'une descente
en Brouage, et que, par lettres, qui arryvèrent, hier au soyr, de
Collogne, l'on escript qu'il a esté accordé une levée de quatre mille
reytres au prince de Condé.</p></div>

<h2>CCCLXXXVI<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour de juing 1574.&mdash;</p>

<p class="center">(<i>Envoyée exprès jusques à Calais par Jehan Monyer.</i>)</p>

<p class="hanging indent">
Retard apporté à l'audience demandée par l'ambassadeur.&mdash;Discontinuation
des armemens.&mdash;Montgommery fait prisonnier.&mdash;Proposition des seigneurs
anglais de renouer la ligue avec l'Espagne.&mdash;Nouvelles d'Écosse.&mdash;Délibération
des seigneurs du conseil au sujet des prises.&mdash;Succès remporté en
mer par le capitaine Montdurant.&mdash;Nouvelles de la flotte d'Espagne.&mdash;Crainte
conçue en Angleterre.&mdash;Décision soudaine de reprendre les armemens.</p>

<p class="dest">A la Royne, Régente</p>

<p>Madame, au pied de la lettre que je vous ay escripte,
du <span class="xs">VIII</span><sup>e</sup> du présent, je vous ay faict mencion de l'honneste
office que, le jour mesmes, ceste princesse avoit envoyé
fère vers moy, sur le trespas du feu Roy, vostre filz, pour
me signiffier le deuil et le déplaysir qu'elle en avoit; laquelle
a continué, depuis, et continue de monstrer qu'elle
le regrette infinyement; et mesmes, ayant envoyé demander
à la dicte Dame quand il luy playroit que, sur une dépesche
que j'avoys receue de Vostre Majesté, je l'allasse
trouver, elle m'a mandé qu'elle me prioit de luy différer
ung peu la dolleur, qu'elle sçayt bien qui luy renouvellera
<span class="pagenum"><a id="Page_141"> 141</a></span>
de me voyr, et qu'elle sent son cueur si pressé de la première
appréhension de cette dolente nouvelle, qu'il ne luy
seroit pas possible de supporter, pour encores, celle segonde,
qui luy viendra, de la condoléance de Vostre Majesté;
et qu'elle partoit expressément de Grenvich, pour
s'aller ung peu désennuyer, le mieulx qu'elle pourroit, en
une sienne mayson, aulx champs, nommée Avrin, où je
pourroys renvoyer, d'icy à troys jours, mon secrettère,
et qu'elle me manderoit, lors, quand elle me pourroit
donner lieu de la venir voyr. Par ainsy, je remetz, jusques
à ce que j'aye parlé à elle, de respondre aulx troys dernières
dépesches de Vostre Majesté.</p>

<p>Et vous diray cependant, Madame, que ceste princesse
a assemblé, par plusieurs foys, ceulx de son conseil pour
dellibérer de ce qu'elle auroit à fère, et comme elle auroit
à se comporter en ses présentz affères, après ce grand
accidant de la mort du Roy. Dont j'entendz que les advis
n'ont esté pareils, et que mesmes ilz sont tombés en deux
opinions, qui sont contraires l'une à l'aultre; desquelles,
parce que je n'en sçay encores bien au vray les particullaritez,
je me déporteray de vous en rien mander jusques
à mes premières: Mais je sçay bien qu'après la tenue du
dict conseil, l'on a envoyé à Gelingam supercéder l'apprest
des navyres de guerre, et mandé à Portsemue de ne
brasser plus de vivres, ny cuyre de biscuyts, ny tuer la
cher, ny assembler les hommes; mais qu'on ayt à tenir ce
qui est desjà préparé de victuailles, et pareillement le roole
des hommes, et la somme ordonnée pour les frays de cest
armement, en ung estat, tout prest, pour s'en servir en
ung soubdein besoing, si, d'avanture, il survient. Ce que
je présume bien, Madame, qu'a esté ordonné ainsy, en
<span class="pagenum"><a id="Page_142"> 142</a></span>
partye, pour le changement des choses de France, et pour
la prinse du comte de Montgommery; mais principallement
pour avoyr ceulx, qui portent icy le faict du Roy d'Espaigne,
remonstré à ceste princesse que la confédération,
qu'elle avoit avecques la France, reste maintenant esteinte
par le décès du feu Roy, vostre filz, et qu'ilz respondoient,
sur leur vye et sur leur honneur, que, si elle ne vouloit
poinct provocquer le dict Roy d'Espaigne, que luy aussy,
de son costé, ne mouveroit, en façon du monde, rien
contre elle, ains entreroit volontiers aulx termes d'amityé
dont il la faisoit tousjours rechercher, et qu'elle trouveroit
en luy toute seureté et vérité. A quoy la dicte Dame
a monstré d'incliner. Et pensent aulcuns qu'elle n'uzera
d'aulcune plus ennemye démonstration à l'armée d'Espaigne,
quand elle passera, que de se tenir sur ses gardes,
et qu'elle layssera aller à quelque bonne conclusion
le renouvellement d'amityé qui se mène entre eulx. A
quoy, Madame, il ne seroit honneste et ne peut estre juste
qu'on s'y aille opposer; mais j'ay bien regret que aulcuns
seigneurs de ce conseil n'ont esté, par Voz Majestez Très
Chrestiennes, ainsy que souvant je l'ay requis, aussy obligés
de s'affectionner à vostre party, comme le Roy d'Espaigne
y a tousjours bien tenu ceulx du sien bien estipendiés.</p>

<p>M<sup>e</sup> Quillegreu est party pour Escoce, où j'entendz qu'il
fera quelque résidence, y estant allé à ses journées. Aulcuns,
qui sont icy, bien affectionnés à la Royne d'Escoce,
m'ont adverty que, vers le North d'Escoce, l'on s'y est
eslevé contre le comte de Morthon, en faveur de leur
Royne; et qu'avec quelque secours, qu'on leur pourroit
envoyer de France, d'hommes ou d'argent, ilz tiendroient
<span class="pagenum"><a id="Page_143"> 143</a></span>
en si grand suspens les Angloys, qu'ilz les garderoient bien
de rien entreprendre de notre costé. Je ne sçay encores
au vray si l'élévation des Escossoys est certayne, mais je
m'en informeray, le plus soigneusement que je pourray,
pour le vous mander.</p>

<p>La dépesche, qu'on faysoit, icy, pour Allemaigne, est
différée pour quelques jours; néantmoins celluy, qui doibt
aller, est commandé de ne s'esloigner, et de se tenir prest.
Ceulx de ce conseil incistent que l'ordre que Vostre Majesté
a prins par dellà, pour pourvoyr aulx plainctes des
subjectz de ce royaulme, s'entende des plainctes du passé,
aussy bien que de celles de l'avenir; et mesmement de celle
de M<sup>e</sup> Warcop, gentilhomme, pensionnayre de ceste princesse,
lequel estant aymé et favorizé en ceste court, et
m'ayant la dicte Dame cy devant plus expressément recommandé
sa cause que nulle aultre, dont elle m'ayt jamays
parlé, il presse bien fort de luy estre faict rayson.
Et m'a l'on adverty que, sur aulcunes aultres prinses qu'aulcuns
navyres françoys ont faictes, tout de nouveau, sur
des angloys, encor que ceste princesse n'ayt trouvé bon
qu'on aye uzé d'aulcun arrest pour cella sur les biens des
Françoys, qu'il a esté, néantmoins, donné une secrette
permission de s'en revencher sur la mer; de quoy je me
pleindray bien fort, si je puis advizer qu'il soit vray.</p>

<p>Je croy que Vostre Majesté a bien sceu comme le cappitaine
Montdurant, à qui n'a esté permis d'aller aux isles
de Gerzey et Grènesey, s'estant mis sur mer, avec ung
navyre d'ung des fuytifs de Dieppe, a combatu le navyre
du cappitayne S<sup>t</sup> Martin, et a tué le dict cappitaine, et
mené prisonnier le reste des hommes, qui estoient dedans,
ensemble le dict navyre; dont entendant qu'il s'apprestoit,
<span class="pagenum"><a id="Page_144"> 144</a></span>
de rechef, pour aller s'essayer de descendre à Carantan,
j'ay mandé à M<sup>r</sup> de Sigoignes qu'il en advertît M<sup>r</sup> de Matignon,
affin de l'empescher, mais l'on me vient de dire
qu'il laysse maintenant ceste entreprinse pour s'en aller à
la Rochelle. Et sur ce, etc.</p>

<p class="right">Ce <span class="xs">XIII</span><sup>e</sup> jour de juing 1574.</p>

<div class="blockquote">
<p class="header first-line"><i>Par postille à la lettre précédente.</i></p>

<p>A peyne ay je eu signé la présente, qu'il m'est venu ung advis, de
bon lieu, de ceste court, comme, hier au soyr, y estant arryvé le secrettayre
du docteur Dayl, d'ung costé, et des nouvelles d'Espaigne,
d'autre; par lesquelles l'on assure que l'armée d'Espaigne partira indubitablement,
à la fin de ce moys, avec deux centz cinquante navyres
armez, l'assurance que ceste princesse s'estoit cuidé donner de
ses affères s'est soubdain convertye en nouvelles souspeçons. Et,
nonobstant que le bagage fût desjà party pour aller à Avrin, elle l'a
contremandé, et a différé ce voyage pour trois sepmaynes, assemblant
incontinent son conseil; à l'yssue duquel l'on a commandé aulx officiers
de la maryne d'aller en dilligence accomplir tout ce que, par
la première ordonnance, leur avoit esté commandé; et dépesché le
comte Dherby pour aller fère la levée d'hommes et maryniers, vers
son quartier; et prins les marynniers de ceste rivyère, affin que,
dans douze jours d'icy, au plus loing, les susdictz navyres, premiers
prestz, puissent sortir; et à milord Sidney de passer promptement
en Irlande, avec bonne provision d'argent et avec quelque nombre
d'hommes.</p></div>

<p><span class="pagenum"><a id="Page_145"> 145</a></span></p>

<h2>CCCLXXXVII<sup>e</sup> DÉPESCHE</h2>

<p class="center">&mdash;du <span class="xs">XVIII</span><sup>e</sup> jour de juing 1574.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Nouveau retard apporté à l'audience.&mdash;Hésitation des Anglais.&mdash;Craintes
que l'on doit avoir en France de leurs armemens,&mdash;Détail des nouvelles
données par l'ambassadeur d'Angleterre de ce qui s'est passé à la cour depuis
la mort du roi.&mdash;Sollicitations du prince d'Orange auprès d'Élisabeth.&mdash;Projet
du roi d'Espagne de se faire remettre le prince d'Écosse.&mdash;Avis
d'une entreprise sur Calais et sur Boulogne.</p>

<p class="dest">A la Royne, Régente</p>

<p>Madame, suyvant ce que la Royne d'Angleterre m'avoit
faict prier, ainsy que je le vous ay mandé par mes
précédentes, de ne luy renouveller si tost son extrême
regret du trespas du feu Roy, vostre filz, j'ay layssé couler
cinq jours entiers sans renvoyer vers elle; et, au sixiesme,
luy ayant faict sçavoyr que j'avoys, depuis, receu une segonde
et troysiesme dépesches de Vostre Majesté pour luy
fère, avec le dict triste accidant, entendre d'aultres propos
de satisfaction et d'amityé, qu'elle auroit bien agréables,
et dont elle resteroit bien consolée et contante, elle a voulu
prendre encores du temps pour dellibérer si elle me debvoit
admettre vers elle, ou non; et m'a, de rechef, faict
respondre, par le comte de Sussex, son grand chamberlan,
qu'elle luy avoit commandé de luy en fère souvenir le
matin ensuyvant, affin qu'elle me peût mander quand elle
me pourroit bailler son audience. En quoy elle a monstré,
ou de se vouloyr revencher du dellay que Vostre Majesté
avoit prins d'ouyr son ambassadeur, ou bien qu'elle vouloit
attandre des nouvelles de France, ainsy que, bientost
après, elle en a receu par M<sup>e</sup> de Quillegreu; dont ayant
<span class="pagenum"><a id="Page_146"> 146</a></span>
encores renvoyé vers elle, elle m'a, ceste troysième foys,
mandé que, après demain, je seray le très bien venu. Où,
Madame, je mettray peyne de ne luy obmettre rien de ce
que, par vos six dernières, du <span class="xs">XXVII</span><sup>e</sup> et trentiesme du passé,
et du premier, troysiesme, cinquiesme et huictiesme d'estuy
cy, il vous a pleu me commander de luy dire. Et noteray
soigneusement les propos qu'elle me tiendra, et la
façon et substance d'iceulx, affin de vous pouvoir représanter,
aultant qu'il me sera possible, de quelle intention
et disposition je la trouveray vers Voz Majestez Très
Chrestiennes, et vers le présent estat de voz affères.</p>

<p>Et vous diray cependant, Madame, qu'elle et ceulx de
son conseil sont, chascun jour, depuis le matin jusques au
soyr, à dellibérer qu'est ce qu'ilz ont à fère, et comme ilz
ont à se comporter au passage de l'armée d'Espaigne,
mesmes que le comte d'Esmond, par la challeur d'icelle,
monstre de renforcer ses entreprises et combatz en Irlande
avec plusieurs bons succès, et qu'on assure fort que
M<sup>e</sup> Stuqueley a charge de huict navyres en la dicte armée;
ce qui faict que la dicte Dame et les siens l'ont davantage
suspecte, et la redoubtent beaucoup. A l'occasion de quoy
ont mandé en divers portz de ce royaulme d'armer, en
dilligence, grand nombre de navyres particulliers, oultre
ceulx de la dicte Dame, et commandé de fère la monstre
généralle partout, et encores des descriptions particullières
de certain nombre de soldatz, ez endroictz plus propres
à fère les embarquementz, et pour estre prestz à
deffandre les descentes. En quoy, parce que, nonobstant
le grand souspeçon qu'ilz monstrent avoyr de la dicte armée,
les agentz du Roy d'Espaigne ne layssent de négocier
ordinayrement avec eulx, et d'estre fort bien et favorablement
<span class="pagenum"><a id="Page_147"> 147</a></span>
receus en ceste court, et qu'il ne se voit ès
parolles et démonstrations, de l'ung costé ny de l'aultre,
apparance quelconque que de toute amityé; aussy que je
sçay bien que, sur la résolution de leur armement, ilz ont
mis en avant plusieurs considérations des choses de France,
et que les minystres françoys, qui sont icy, et aulcuns,
de la part des eslevez, ne cessent de négocyer, toutz les
jours, avec eulx; et que mesmes le cappitayne Montdurant
et ceulx de sa troupe ont envoyé offrir leur service à la
dicte Dame, je ne puis fère que je n'aye grande meffiance
de leur susdict armement. Dont je me suis bien fort resjouy,
Madame, d'avoyr veu, par vostre dépesche du <span class="xs">III</span><sup>e</sup>
du présent, qu'ayez envoyé, de bonne heure, pourvoyr au
long de la coste de dellà; et supplieray encores très humblement
Vostre Majesté qu'avec l'advis, que je pense bien
que y manderez, du passage de l'armée d'Espaigne, il vous
playse y fère refrayschir celluy de cest appareil d'Angleterre,
affin qu'on ayt à s'y tenir fort soigneusement sur
ses gardes.</p>

<p>L'ambassadeur d'Angleterre a escript, du <span class="xs">VI</span><sup>e</sup> du présent,
beaucoup de nouvelles, et entre aultres que le trouble
et le souspeçon croyssoit tousjours, de plus en plus, en
vostre court, et que Vostre Majesté s'en trouvoit en une
fort grande perplexité, bien que, pour le dissimuler, vous
mandiés souvant aulx ambassadeurs, et principallement à
luy, et au cappitaine Leython, de bien honnestes et courtois
messages, et monstriés de desirer l'amityé de la Royne,
leur Mestresse, bien qu'à dire vray, ilz cognoissent que
vous vous meffiez assez d'elle; que, sur quelques parolles
que le feu Roy avoit dictes à son trépas, vous vous estiez
attribué l'administration du royaulme, de vostre propre
<span class="pagenum"><a id="Page_148"> 148</a></span>
authorité, et aviez faict sortir voix que le Roy de Pouloigne
seroit bientost de retour, mais que ceulx, qui entendoient
l'ordre du pays, et qui en estoient, n'a pas longtemps,
revenus, assuroient qu'on ne le layroit partir jusques après
l'élection d'ung nouveau Roy; que vous estiés plus rigoureuse,
que jamays, à Monseigneur, vostre filz, et au Roy
de Navarre, leur ayant faict redoubler les gardes, et faict
boucher les fenestres de leurs chambres, qui regardoient
hors du logis, et aviez faict prendre Bonacorsy, non pour
faulte qu'il eût faicte, mais parce que Mon dict Seigneur
l'aymoit, et se fyoit de luy, affin d'intimyder ses aultres
serviteurs; que vous estiés après à dépescher M<sup>r</sup> le jeune
Lansac en Allemaigne pour aller obtenir le saufconduict du
passage du Roy de Pouloigne; et que Mon dict Seigneur
le Duc et le Roy de Navarre avoient envoyé, l'ung M<sup>r</sup> d'Estrée,
et l'aultre M<sup>r</sup> de Mioncens, saluer, de leur part, le
Roy de Pouloigne pour Roy; que le S<sup>r</sup> de La Noue, après
avoyr receuilly deux mille harquebouziers de Gascoigne,
avoit si entièrement deffaict la troupe de M<sup>r</sup> de Montpensier,
qu'à peyne s'estoit le dict seigneur peu saulver; et
qu'on avoit admené le comte de Montgommery devant S<sup>t</sup> Lô
et Carantan, pour fère rendre ces deux places, mais que
ceulx de dedans n'en avoient tenu compte, et continuoient
de se deffendre gaillardement.</p>

<p>Depuis cella, Madame, le jeune Quillegreu a apporté,
ainsy que j'entendz, que M<sup>r</sup> le mareschal de Retz, après
beaucoup de difficultez qu'il avoit trouvé en Allemaigne,
estoit enfin arryvé, et ne s'entendoit encores quel effaict
avoit prins sa négociation avec les princes protestantz; que
M<sup>r</sup> de S<sup>t</sup> Suplice et M<sup>r</sup> de Villeroy estoient revenus de
Languedoc, avec peu ou poinct d'espérance de paciffication,
<span class="pagenum"><a id="Page_149"> 149</a></span>
ce qui vous mettoit en grand peyne; et que, de rechef,
vous aviez renvoyé par dellà, ensemble une lettre,
prétandue du comte Palatin au S<sup>r</sup> de La Noue, par l'abbé
Gadaigne, et la carte blanche, aulx ungs et aulx aultres,
pour leur accorder tout ce qu'ilz demanderoient; et que,
pour couvrir ung peu l'estroicte garde que teniés sur Monseigneur
le Duc et le Roy de Navarre, vous les meniés en
conseil, et quelquefoys promener jusques aulx Tuylleries.</p>

<p>Je verray, Madame, de quelz termes et de quelles démonstrations
ceste princesse m'usera, affin de vous en advertyr
incontinent, ensemble de ce que je pourray descouvrir
d'aulcunes allées et venues, qui se sont faictes, et qui
se continuent encores à présent, avec plus de dilligence
que jamays, du prince d'Orange à la Rochelle, et de la
Rochelle vers luy; et dont les messagers viennent rapporter
et conférer tousjours le tout avec aulcuns de ce conseil,
comme, encores de présent, ung gentilhomme de
Liège, serviteur du dict prince, est, depuis deux jours,
arryvé du dict lieu, de la Rochelle; qui passera vers luy,
aussytost qu'il aura esté expédyé de ceste court. Et sur
ce, etc.    <span class="i2">Ce <span class="xs">XVIII</span><sup>e</sup> jour de juing 1574.</span></p>

<div class="blockquote">
<p>Tout présentement, je viens d'estre adverty, de bon lieu et seur,
que le Roy d'Espaigne mène chaudement la practique d'avoyr le
Prince d'Escosse entre ses mains, et qu'en son armée y a charge,
expressément commise, de tenter si cella se pourra effectuer. J'en
esclarciray davantage Vostre Majesté par mes premières; mais cependant
je la supplye très humblement de regarder comme y debvoir
pourvoyr.</p>

<p>Encore, depuis ce dessus, l'on me vient de dire qu'il y a une entreprinse
sur Callays et sur Bolloigne; dont je mande aulx deux
gouverneurs d'y prendre garde; et sera bon, Madame, que leur envoyez
quelque renfort.</p></div>

<p><span class="pagenum"><a id="Page_150"> 150</a></span></p>

<h2>CCCLXXXVIII<sup>e</sup> DÉPESCHE</h2>

<p class="center">&mdash;du <span class="xs">XXI</span><sup>e</sup> jour de juing 1574.&mdash;</p>

<p class="center">(<i>Envoyée exprès jusques à Calais par Jehan Monyer.</i>)</p>

<p class="hanging indent">
Audience.&mdash;Communication officielle de la mort du roi et de la régence de la
reine-mère.&mdash;Offre faite au nom de Catherine de continuer la ligue.&mdash;Condoléance
de la reine d'Angleterre.&mdash;Son desir de maintenir l'alliance.&mdash;Emportements
d'Élisabeth au sujet des mesures prises en France après la
mort du roi.&mdash;Sa déclaration qu'elle considère les pouvoirs de l'ambassadeur
comme expirés.&mdash;Protestation de l'ambassadeur contre cette détermination.&mdash;Nouvel
avis d'une entreprise formée contre l'une des villes de la côte
de France.</p>

<p class="dest">A la Royne, Régente</p>

<p>Madame, je viens de fère la condoléance de la mort du
feu Roy, vostre filz, à la Royne d'Angleterre, et de luy
représanter toutes les particullarités que, par plusieurs de
voz dépesches, depuis cest accidant, il vous a pleu me
commander de luy dire; et l'ay infinyement remercyé des
honnorables et vertueux propos, et des vrayes démonstrations,
que desjà elle m'avoit envoyé signifier par ung de
ses gentilshommes; du grand regret qu'elle en avoit; qui
l'ay assuré que j'avoys creu et croyrois, et voulois bien
croyre, sans aulcune difficulté, qu'il estoit grand, parce
qu'une princesse, ornée de tant de vertu et d'humanité
comme elle, ne pourroit pas fère qu'elle ne sentît beaucoup
le trespas de ce prince, qui luy estoit frère d'estat, et de voysinance,
et d'affection, et de toute perfection d'amityé, aultant
que s'il luy eût esté propre germain, ainsy que les quatorze
ans de son règne luy avoient donné bonne preuve que nulle
occasion, ny persuasion, ny instigation, l'avoient jamays peu
mouvoyr de la vraye amityé qu'il luy portoit; ains s'estoit
tousjours confirmé à la recherche du parantage, et de plus
<span class="pagenum"><a id="Page_151"> 151</a></span>
de confédération et d'intelligence que nul de toutz les aultres
princes de son alliance, et qu'en effet, elle avoit
perdu le plus certain et le meilleur, et le plus grand, de
toutz ses amys; et que Vostre Majesté qui, mieulx que
nul aultre, sçaviés ce qu'il en avoit dans le cueur, comme
celle qui le luy aviez dressé, et le luy teniez tousjours bien
incliné à cella, et qui vous trouviés maintenant outrée de
ceste grande perte, jugiés bien que vostre condoléance en
estoit bien adressée à elle, et estoit très convenable entre
vous deux; dont m'aviés commandé de la luy fère trop
plus expresse, et plus grande, que n'aviés pas donné charge
de la fère semblable à nul autre prince ni princesse de la
Chrestienté. Et, là dessus, luy ayant racompté aulcunes choses
de la qualité de son mal, et comme le bon sens et la mémoyre,
et la parolle, ne luy avoient manqué jusques à l'extrême
souspir, et qu'après avoyr satisfaict aulx pitoyables
offices de ce monde, d'avoyr demandé pardon à Vostre
Majesté, d'avoyr, avec grand amour et charité, recommandé
la Royne, sa femme, avoyr dict le dernier adieu à
Monseigneur, son frère, à la Royne de Navarre, sa seur,
au Roy de Navarre et aultres Princes; et avoyr fort dignement
parlé de son estât, et du regret qu'il avoit qu'il
n'eût esté plus soulagé de son temps, et qu'il ne le pouvoit
laysser plus paysible, il avoit achevé ses derniers actes
par des parolles si sainctes, invoquant tousjours Dieu, et
par des gestes si paysibles et le visage si composé, avec ung
si doulx trespassement, que ceulx, qui y avoient assisté,
pleins de larmes, voyantz une si saincte et si chrestienne
mort, n'avoient nullement doubté de son salut, ny de sa
vye plus heureuse et perdurable;</p>

<p>Et qu'avant trespasser, il vous avoit très instamment
<span class="pagenum"><a id="Page_152"> 152</a></span>
priée, et vous avoit adjurée, de vouloir prendre l'administration
du royaulme, jusques au retour du Roy de Pouloigne,
son frère, à qui, de droict, il appartenoit; ce que
Vostre Majesté, surprinse d'une très véhémente appréhension
de ceste perte présente et des grands désordres qui
pourroient multiplier dans le royaulme, n'aviés eu rien tant
en affection que de vous pouvoir retirer, en quelque lieu
solitayre et escarté, pour y passer le reste de voz jours à
repos; et que vous en fussiés excusée, sans la considération
qu'aviés eue de ne debvoir, en une si importante occasion,
défallir à l'amityé que portiés au Roy de Pouloigne,
vostre filz, qui véritablement estoit grande, ny refuzer,
en ce temps, vostre peyne ny voz bons offices à la
couronne de France, à laquelle vous réputiés avoyr très
grande obligation; et que, pourtant, vous aviés accepté
la dicte administration avec l'assistance que Monseigneur le
Duc, vostre filz, et le Roy de Navarre, avoient très cordiallement
offert de vous y fère, y concourantz les Princes
du sang, et les aultres princes et seigneurs du conseil de
l'estat, et la noblesse du royaulme, et les officiers principaulx
de la couronne, les gouverneurs des provinces, les
parlementz, les bonnes villes, et générallement toutz les
meilleurs subjectz du royaulme, avec lesquelz vous espériés
conduyre toutes choses par si bon advis et modération
qu'il n'y surviendroit poinct de nouvelle altération ny
de changement; et de tant que vous sçaviés la bienvueillance
qu'elle portoit à ceste couronne, et à ceulx qui en
estoient, vous luy aviés bien volu fère toute ceste communicquation
pour la prier de vous vouloir bien assister des
bons et fermes offices de bonne seur, qu'elle vous pouvoit
rendre en ce temps, et de vouloir constamment persévérer
<span class="pagenum"><a id="Page_153"> 153</a></span>
ez termes de l'amityé et confédération qu'elle avoit jurée
au feu Roy, et au bon propos dont luy et Vostre Majesté
l'aviez tousjours pourchassée, sellon que vous sçaviez bien
que le desir du Roy, à présent, vostre filz, seroit de renouveller
avec elle le dernier traicté de ligue, et l'entretenir
inviolablement; et que vous luy promettiés de le luy
rendre très ferme et perpétuel amy, et pareillement Monseigneur
le Duc très dévot serviteur, et de ne laysser deffallir,
tant que vous vivriés, l'amityé de dellà, si elle la
vouloit conserver du costé d'elle; et que Mon dict Seigneur
le Duc m'avoit commandé de fère aussy à la dicte Dame
sa condoléance de la perte qu'il avoit faicte, et luy signiffier
l'administration de Vostre Majesté, et l'assistance, et
service, qu'il vous y vouloit rendre; ensemble le Roy de
Navarre, qui, toutz deux, m'en avoient escript, et
m'avoient mandé d'y conformer ma négociation en tout ce
que j'auroys à traicter, icy, avec la dicte Dame.</p>

<p>Elle, d'ung visage fort composé à la dolleur, après
m'avoyr paysiblement et fort attentivement escousté, m'a
respondu qu'elle estoit bien fort marrye que je fusse arryvé
au bout de ma légation par ung accidant si lamantable,
comme estoit la mort du prince qui m'avoit envoyé; et
qu'elle en avoit receu ung ennuy qui surpassoit de beaucoup
toutz les aultres plus grands qu'elle eût senty depuis
qu'elle estoit royne, pour avoyr perdu ung frère, ung
amy, et ung voysin qui luy estoit plus estroictement confédéré
que nul aultre prince de la Chrestienté, et de la bienveillance
duquel elle avoit la preuve, des quatorze ans que
je disois de son règne. Dont je pouvois ardimment bien
croyre que le regret, qu'elle m'en avoit envoyé tesmoigner
par son gentilhomme, et les larmes qu'elle n'avoit peu
<span class="pagenum"><a id="Page_154"> 154</a></span>
contenir, à mon arryvée, me voyant en cest habit de
deuil, et oyant mon piteux récit, et celles qu'elle avoit
encores aulx yeulx en me faysant ceste responce, n'estoient
nullement feinctes; ains procédoient d'une aultant profonde
dolleur de son cueur que nulz de ses plus prochains en
eussent point jetté; et que, oultre les privées conférances,
et les honnestes gratiffications, et familiers complimentz,
dont ilz avoient uzé l'ung vers l'aultre, aultant qu'il s'estoit
peu fère entre princes absentz, pour contracter une bien
fort ferme amityé, elle s'estimoit encor avoyr prins de si
bonnes erres de luy qu'elle se tenoit très assurée qu'il eût
perpétuellement persévéré vers elle; chose qu'elle ne sçavoit
si elle s'en pouvoit promettre de semblable de quiconque
luy viendroit à succéder.</p>

<p>Par ainsy n'estoit de merveille si elle le pleignoit amèrement,
et que, voyrement, en estoit fort bien et proprement
addressée à elle la condoléance que Vostre Majesté
luy en faysoit, qui vouloit aussy mutuellement se condouloir
avecques vous de ceste mesmes perte, laquelle elle jugoit
bien que ne la pouviés sentir petite, parce que celluy
que vous aviés perdu estoit très grand, et le premier de
voz troys enfans, et celluy qui, jusques à sa mort, vous
avoit rendu toute entière obéyssance;</p>

<p>Et, au regard de vostre administration, qu'elle ne sçavoit
ce que les loix du royaulme en ordonnoient, et n'en vouloit
estre davantage curieuse, s'assurant que Vostre Majesté
estoit si vertueuse et prudente que n'en vouldriés
rien oultrepasser; et que, pour le bien qu'elle vouloit à la
France, elle ne pouvoit estre sinon bien ayse que le manyement
en fût venu en vostre main, parce que nul le pouvoit
conduyre avec plus d'amour et de foy, ny avec plus de
<span class="pagenum"><a id="Page_155"> 155</a></span>
droicture et d'intégrité, que vous, qui estes la mère des
deux, qui, l'ung après l'autre, estoient appellés à y succéder,
et qui en entendiés mieulx les affères, pour les avoyr
longuement manyés, que nul autre qui s'en sceût mesler;</p>

<p>Et, quand à la continuation d'amityé, qu'il vous playsoit
luy offrir, qu'elle l'acceptoit de très bon cueur, et vous en
remercyoit, aultant qu'il luy estoit possible, et que son ferme
propos estoit de ne s'en départir nullement, si ne luy en
donniés occasion; qu'elle espéroit, dans troys ou quatre
jours, vous dépescher ung gentilhomme pour aller accomplir
le debvoir de sa condoléance vers Vostre Majesté, et
qu'après que le Roy de Pouloigne seroit arryvé, elle y en
envoyeroit ung autre, pour procéder ainsy vers luy, comme
elle verroit qu'il procèderoit vers elle, bien qu'à dire vray,
elle ne voyoit poinct qu'il peût estre de retour encores de
longtemps.</p>

<p>Et, quand à la condoléance de Monseigneur le Duc, elle
la voyoit vraye et certeyne, comme de celluy qui avoit
faict une grande et fort sensible perte; et que, touchant
ung raport qu'on avoit faict, que le Roy, son frère, ne luy
avoit monstré si bon semblant, à son trespas, comme au
Roy de Navarre, qu'elle estoit très bien advertye que cella
estoit faulx, et qu'il ne l'avoit jamays réputé aultre que son
très loyal et très obéyssant frère, comme aussy elle l'estimeroit
digne de perdre le nom de prince, et de déchoir
de tout degré d'honneur et de réputation, s'il avoit non
seulement tenté mais pensé jamays chose contre luy, ny
contre Vostre Majesté, ny contre le repos de voz affères;
et qu'elle louoit grandement l'assistance que luy et le Roy
de Navarre vous avoient offert en vostre administration;
adjouxtant, avec un soubzrire, que vous aviés bien donné
<span class="pagenum"><a id="Page_156"> 156</a></span>
ordre qu'ilz s'en reposassent du tout sur vous; et qu'à ce
propos elle me vouloit bien dire qu'on luy avoit rapporté
des choses bien estranges, desquelles elle eût esté esbahye,
et peu contante, si elle ne se fût tousjours assurée qu'à nul
pris Vostre Majesté voudroit jamays changer le gracieux
nom de bonne mère en celluy de cruelle marastre.</p>

<p>Et là dessus, Madame, je confesse qu'elle s'est eslargye
en des propos ung peu bien véhémentz, lesquelz m'ont
rendu hardy de luy ozer aussy uzer de véhémentes remonstrances;
lesquelles m'ont semblé, avant que je me soye
départy d'avec elle, qu'elles l'ont ramenée à quelque modération.
Et je mettray peyne qu'elles produisent encores
d'aultres meilleures effectz, s'il m'est possible; bien qu'à
dire vray, je trouve la dicte Dame plus picquée et altérée
que je ne pensois. Dont de ce qui s'est passé, pour ce
regard, entre elle et moy, et de l'intention que j'ay peu
nother qu'elle a vers le Roy, à présent, vostre filz, je vous
envoyeray bientost ung des miens pour vous en donner
compte, ensemble de ce qu'elle m'a respondu à la lettre
que luy avés escripte de vostre main, le <span class="xs">XXVII</span><sup>e</sup> du passé, et
à vostre plaincte des gens de ses ambassadeurs, et sur ce
qu'elle vouloit monstrer de tenir ma légation pour expirée:
de quoy toutesfoys elle m'a pryé, à la fin, de n'en vouloir
rien escripre; et ce qu'elle m'a dict de son armement, lequel
véritablement est grand et formidable: qui sont toutz
poinctz desquelz elle s'est assez ouverte de parolle et de
démonstration.</p>

<p>L'on me confirme, de divers endroictz, ce que je vous
ay mandé de certayne praticque sur Callays, et que, quoy
que ce soit, il y a entreprinse projectée sur quelque endroict
de la coste de dellà; dont je supplye très humblement
<span class="pagenum"><a id="Page_157"> 157</a></span>
Vostre Majesté de fère renforcer la garnison du dict Callays,
celle de Bouloigne, de Dieppe, du Hâvre et de Cherbourg,
et refraychir l'advertissement ez aultres places, sur la mer,
qu'on ayt à s'y tenir bien sur ses gardes; car je trouve
ceulx cy changés et beaucoup eslevez pour cest armement
qu'ilz vont avoyr tout prest. Et sur ce, etc.</p>

<p class="right">Ce <span class="xs">XXI</span><sup>e</sup> jour de juing 1574.</p>

<h2>CCCLXXXIX<sup>e</sup> DÉPESCHE</h2>

<p class="center">&mdash;du <span class="xs">XXVII</span><sup>e</sup> jour de juing 1574.&mdash;</p>

<p class="center">(<i>Envoyée exprès jusques à la court par le S<sup>r</sup> de Sabran.</i>)</p>

<p class="hanging indent">
Détails de la précédente audience.&mdash;Plaintes de l'ambassadeur contre les menées
des Anglais attachés aux ambassadeurs en France.&mdash;Déclaration d'Élisabeth
qu'elle est prête à punir ceux qui seraient coupables.&mdash;Assurance
donnée par la reine qu'elle n'a conservé aucune animosité contre le duc
d'Anjou.</p>

<p class="dest">A la Royne, Régente</p>

<p>Madame, après la condoléance faicte à ceste princesse,
le <span class="xs">XX</span><sup>e</sup> de ce moys, ainsi que, par mes lettres du jour ensuyvant,
je le vous ay mandé, je luy présentay la lettre
que, du vivant encores du feu Roy, vostre filz, vous luy
aviés, au nom de toutz deux, escripte, de vostre main,
laquelle elle leut bien curieusement, et se satisfit assés
d'aulcuns honnestes trêtz d'amityé qu'elle y trouva. Et me
dict que ce de quoy elle avoit desiré, lors, pouvoir privéement
traicter avec Voz Majestez, estoit pour vous fère ouvrir
les yeulx sur aulcunes choses qui vous travailloient;
desquelles elle eût espéré vous mettre facillement hors de
payne, mais qu'estant, à présent, l'occasion passée, cella
ne pourroit plus servir de rien: seulement elle vous prioit
<span class="pagenum"><a id="Page_158"> 158</a></span>
de croyre que, quand quelque advertissement luy viendroit,
concernant les personnes de Voz Très Chrestiennes Majestez
et vostre estat, qu'elle ne seroit paresseuse de le
vous fère sçavoyr, ainsy qu'elle s'assuroit que ne diffèreriés
la semblable bonté vers elle, quand l'occasion s'y offriroit.</p>

<p>Je luy parlay de ces menées, que les gens de ses ambassadeurs
s'efforcent de fère par dellà, qui tournoient bien
fort à vostre offance et mespris, et au préjudice du repos
de l'estat; et lesquelles vous la priés de les fère cesser, et
de vouloir qu'entre Vos deux Majestez se continuât et se
nourrît tant de vraye et inthyme amityé qu'il ne se peût
praticquer rien, au nom d'elle, en France, ny pareillement,
au nom de Voz Majestez Très Chrestiennes, par
deçà, sans une mutuelle et privée communicquation d'entre
vous deux.</p>

<p>A quoy, elle, après une longue digression, meslée d'ung
peu d'aigreur et de collère, m'ayant demandé si vous ne
me mandiés pas à quoy tendoit la fin des dictes menées, et
luy ayant respondu que non; mais que, de tant qu'on y
alloit à vostre desceu, je jugeois bien que ce n'estoit pour
l'advancement ny grandeur de Messieurs voz enfans, ny
pour le bien de leur couronne, car l'on ne le vous celleroit
pas; et luy ayant réplicqué aussi aulx aultres poinctz
de sa digression, sellon que j'estimoys le debvoir fère; elle
m'a respondu qu'elle vous prioit d'approfondir bien la vérité
des dictes menées, et, si trouviés qu'elles fussent à
vostre préjudice, ou de l'estat, qu'elle offroit d'en fère
telle punition que vous voudriés; et qu'elle ne voyoit pas
que ès grandes offres, dont je luy avoys touché en passant,
il y peût avoyr rien de vérité, ny nul aultre bien,
<span class="pagenum"><a id="Page_159"> 159</a></span>
sinon que, si Monseigneur le Duc sçavoit et croyoit qu'elle
eût voulu fère tout cella pour luy, qu'il l'en aymeroit mieulx
quand ilz seroient maryez ensemble. Et, après avoyr riz
là dessus, elle se mist à parler du retour du Roy, vostre
filz, comme si elle estimoit qu'il seroit retardé.</p>

<p>Et de propos en propos, elles mesmes m'a ouvert l'argument
de luy dire que je craignois assez que quelque peu
de nuée, que j'avoys comprins luy rester encores contre
le nouveau Roy, ne la rendît trop facille à se laysser persuader
des choses de luy qui n'estoient point; et que je la
supplioys que, de ce qu'ilz auroient à desmeller ensemble,
elle n'en voulût prendre l'advis de ceulx qui estoient extrêmes,
et sans modération aulcune, sur le faict de la religion,
ny de ceulx qui prétandoient d'establir le fondement
de son repos sur le travail de la France; car ilz ne la conseilleroient
jamays droictement, et la conduyroient à des
dellibérations, auxquelles je m'assurois qu'elle auroit regret;
mais qu'elle prînt le conseil ordonné de Dieu, et
celluy qui procèderoit de l'honneur et vertu qui estoient en
elle, sur les moyens d'amityé qu'elle debvoit tenir vers
ceulx qui cherchoient la sienne, et qui véritablement l'aymoient,
ainsy qu'elle en avoit la preuve, pour le regard
de Vostre Majesté, de plus de quinze ans, et du Roy, vostre
filz, depuis son aage de discrétion; et que, si elle avoit
doubté, d'aultrefoys, de quelque sienne affection, lorsqu'il
n'estoit que Duc d'Anjou, qu'elle estimât qu'à présent
toutes ses affections seroient d'ung grand Roy de France,
son voysin, qui, en restablissant les ruynes de son royaulme
par une perdurable paciffication de ses subjects, chercheroit
de confirmer avec elle la mesmes confédération que
le feu Roy, son frère, luy avoit jurée; et que Vous, Madame,
<span class="pagenum"><a id="Page_160"> 160</a></span>
luy prométiés de le luy réserver très constant et
parfaict amy, ainsy qu'elle l'avoit eu quelquefoys serviteur.</p>

<p>Elle m'a respondu qu'elle espéroit qu'il n'uzeroit sinon
honnorablement vers elle, ainsy qu'elle ne luy avoit jamays
donné occasion de fère aultrement, et que, suyvant
cella, elle procèderoit aussy avec droicture et honneur
vers luy; et qu'elle me prioit de croyre que la nuée, que je
craignois, estoit passée, car plusieurs choses estoient depuis
intervenues qui avoient faict oublier tout cella; et que,
le jour précédent, ung des siens luy avoit dict que, possible,
avoit elle faict difficulté de l'espouser, parce que
lors il n'estoit pas Roy, et qu'à présent, qu'il estoit double
Roy, elle s'en debvoit contanter: à quoy elle avoit respondu
qu'il avoit esté tousjours Royal, et qu'une chose,
plus haute que les couronnes, y avoit mis l'empeschement,
c'estoit la religion, laquelle faysoit qu'on layssoit
le monde pour suyvre Dieu; et que l'ung ny l'autre n'y
debvoient avoyr regret. Et sur ce, etc.</p>

<p class="right">Ce <span class="xs">XXVII</span><sup>e</sup> jour de juing 1574.</p>

<div class="blockquote">

<p class="header">MÉMOIRE PARTICULIER,<br />
baillé au S<sup>r</sup> de Sabran, pour dire, de vive voix, à la Royne.</p>

<p>Le S<sup>r</sup> de Sabran retiendra en mémoire les principaulx poincts de
la dépesche pour en pouvoir satisfaire la Royne.</p>

<p>Luy dira que les affections sont fort changées par deçà, qu'ils
creignent à merveilles que le nouveau Roy soit mal incliné vers
eulx, et qu'il se laysse du tout posséder à ceulx de son party,
qu'ils réputent leurs ennemis; et qu'il opprimera ceulx qui conseilleroient
l'intelligence et confédération d'entre ces deux royaulmes;
et qu'il entrera facilement en quelque obligation avec le Pape et le
Roy Catholique contre ce royaulme.</p>

<p>Outre cella, ils le tiennent pour un irréconciliable ennemy de
ceux de leur religion, dont les plus passionnés mettent peine de
<span class="pagenum"><a id="Page_161"> 161</a></span>
bander ceste princesse contre luy, et de la rendre, de jour en jour,
plus piquée du mespris et reffus qu'ils luy représentent qu'il a faict
d'elle, et de lui imprimer beaucoup de deffiance de la Royne Mère;
de sorte qu'à très grande difficulté a l'on pu rompre, jusques icy,
les délibérations, à quoy l'on l'a volue pousser, de se déclarer
ouvertement pour les eslevés;</p>

<p>Qu'il est bien certain que toutes les délibérations de ce conseil ont
toujours esté de ne rompre jamais avecques le feu Roy, et elle ne le
voulloit nullement faire, et a tenu la main que l'entreprinse de
Montgommery n'a poinct eu de suitte; et monstre, par tous ses propos
et démonstrations, qu'elle n'a esté, du vivant du feu Roy, jamais
participante d'aucune pratique par delà, qui fût contre luy, ny
contre la Royne, ny contre leurs affaires. A ceste heure, la mutation
de règne a admené beaucoup d'escrupules et mutation de volonté.</p>

<p>Et, quant aux pratiques avec Monseigneur le Duc, il n'est possible
d'ouyr rien, plus esloigné de toute apparance de mal, que ce que
ceste princesse monstre juger de ses délibérations; et parle en termes
si exprès de la sincérité sienne, et d'avoir en exécration non seulement
les actes, mais les pensées, s'il en avoit jamais eu pas une contre
son frère, ny contre sa mère, ny tendant à troubler leurs affères,
que non seulement elle le rend infiniment bien justiffié, mais monstre
sentir bien fort qu'on l'ayt eu, ny qu'on l'ayt suspect; et ne dissimule
sa collère et menasses là dessus, ains semble qu'elle y va
un peu plus expressément que n'est accoustumé en affaires d'autruy;</p>

<p>Qu'à ceste heure, les plus protestants monstrent de chercher la
réconciliation de ceste princesse avec le Roy d'Espagne, et se rengent
avec ceux, qui sont, icy, de ce party là; ce qui donne le plus
d'obstacle aujourdhuy à ces choses de France, en ce Royaulme. Dont,
sans quelque nouveau moyen, sera impossible de les y pouvoir plus
maintenir à la réputation de ces six ans passés. Et pourtant faut incister
à quelque honneste présent, dès ceste heure, pour le comte
de Lestre et milord de Burgley, et pour quelque pension, à l'advenir;
car c'est par là qu'on destournera les mauvaises intentions et
délibérations de deçà;</p>

<p>Que les advis continuent de venir, de divers bons lieux et asseurés,
que le Roy d'Espaigne mène chaudement la praticque d'avoir le
Prince d'Escosse entre ses mains; et que son armée a expressément
charge de tenter si cela se pourra effectuer. A quoy il est nécessaire
de voir de quelle façon il y faut pourvoir.</p></div>

<p><span class="pagenum"><a id="Page_162"> 162</a></span></p>

<h2>CCCXC<sup>e</sup> DÉPESCHE</h2>

<p class="center">&mdash;du premier jour de juillet 1574.&mdash;</p>

<p class="center">(<i>Envoyée exprès à Calais par la voye du S<sup>r</sup> Acerbo.</i>)</p>

<p class="hanging indent">
Délibération des seigneurs du conseil.&mdash;Proposition de renouer l'alliance avec
l'Espagne.&mdash;Interruption des armemens.&mdash;Plaintes des agens anglais, qui
sont à Paris, des soupçons dirigés contre eux.&mdash;Mécontentement de Leicester
à raison de la méfiance qui lui est témoignée.&mdash;Nécessité de dissimuler
les sujets de plaintes que l'on peut avoir en France contre l'Angleterre.&mdash;Efforts
de l'ambassadeur pour empêcher les représailles des Anglais sur
mer.&mdash;Affaires d'Écosse.</p>

<p class="dest">A la Royne, Régente</p>

<p>Madame, deux jours après que j'ay eu parlé à ceste
princesse, elle a rassemblé ceulx de son conseil pour leur
proposer ce que je luy avoys offert, de la part de Vostre
Majesté, de la continuer en celle mesmes bonne amityé et
confédération du Roy, à présent, vostre filz, que le feu
Roy, son frère, luy avoit jurée; et, ayant ceulx du party
d'Espaigne concouru à l'assemblée, ilz n'ont failly de représanter
pareillement l'offre que le Roy Catholicque luy
faysoit de renouveller aussy, avec elle, l'ancienne allience
de Bourgoigne; et mesmes ont atiltré des lettres et
adviz, qu'ilz disoient venir freschement d'Espaigne, pour
monstrer qu'il ne y avoit, en tout l'appareil de dellà, rien
de pourpensé ny de dellibéré contre l'Angleterre. Dont,
après plusieurs allées et veneues devers leur Mestresse, et
de leur Mestresse vers eulx, elle, enfin, par leur advis, a
ordonné que son armement ne passeroit plus oultre, et que
la dépance cesseroit; néantmoins que l'appareil demeureroit
en l'estat qu'il est pour s'en servir en ung soubdain besoing,
si, d'avanture, il survenoit, et qu'on ne mettroit, pour
<span class="pagenum"><a id="Page_163"> 163</a></span>
ceste heure, dehors que deux de ses grands navyres pour
garder l'embouchure de la Tamyse, de façon que, le jour
d'après, il a esté envoyé, de par elle, descharger les habitans
de ceste ville du nombre des marinyers et des
quatre centz soldats qu'ilz estoient cothisés de bailler, et
mandé le semblable ez aultres lieux et villes de ce royaulme;
et de mettre en suspens tout ce qu'on leur pourroit avoyr
commandé d'extraordinayre, oultre les monstres généralles,
lesquelles, de nouveau, elle leur a enjoinct de les continuer,
et les parachever, en la plus grande dilligence que
fère se pourra.</p>

<p>Et a la dicte Dame concédé au S<sup>r</sup> de Sueneguen et à
Goaras de pouvoir aller attandre, à Porsemmue, le passage
de l'armée pour pourvoir à ce qu'ilz jugeroient, ou
qui leur seroit mandé d'y préparer pour la rafreschir,
sans toutesfoys ottroyer aulcune descente, aulmoins qui
puisse excéder le nombre de cinquante personnes à la foys.
De laquelle nouvelle dellibération vous proviendra aulmoins
ce soulagement, Madame, que toute la frontière, de ce
costé, sera moins travaillée, et en plus de seureté, attandant
le retour du Roy, vostre filz; et se fût peu traicter
d'aultres choses avec ceste princesse aussy utilles en ce
temps, si, de la mesme façon que m'aviés tousjours commandé
de la temporiser doulcement, et de luy interrompre
de loin, sans l'offancer, ce qu'elle pouvoit avoir de
malle impression et de maulvaise praticque contre le présent
estat de voz affères, il vous eût pleu la manyer de
mesmes doulcement, et ne monstrer de l'avoyr si suspecte,
et ses ambassadeurs, et ne les fère si soigneusement observer,
comme le jeune Quillegreu s'en est plainct par deçà;
ne layssant toutesfoys de luy rompre ses menées en celle
<span class="pagenum"><a id="Page_164"> 164</a></span>
bonne façon et ouverte qu'envoyastes uzer à ses dictz ambassadeurs
par M<sup>r</sup> Pinart, qui fut fort honnorable. Et
peut bien estre, Madame, que le dict Quillegreu s'est
plainct icy à tort.</p>

<p>Néantmoins, après son retour, le S<sup>r</sup> de Walsingam m'a
fait sçavoyr, par le S<sup>r</sup> de Vassal, lequel j'avoys envoyé vers
luy, que sa Mestresse, voyant que Vostre Majesté avoit
prins ceste grande deffiance d'elle, et que touts les siens
estoient ouvertement remarqués pour très suspects en
vostre court, et n'y estoient nullement bien veus, qu'elle
avoit changé d'opinyon de vous envoyer le gentilhomme,
qu'elle avoit desjà faict apprester pour vous aller fère
sa condoléance de la mort du feu Roy, vostre filz,
et qu'elle n'attandoit sinon l'arryvée du cappitaine
Leython pour, incontinent après, escripre à son ambassadeur
qu'il s'acquitât, le mieulx qu'il pourroit, de cest
office.</p>

<p>Et le comte de Lestre, auquel j'avoys aussy, par le
mesme S<sup>r</sup> de Vassal, envoyé communicquer l'honneste
mencion, que Vostre Majesté faysoit de luy, en la lettre
que le dict Quillegreu m'avoit apportée, après avoyr uzé
d'ung très humble mercyement, monstrant d'avoyr le cueur
très élevé et plein de despit, m'a mandé qu'oncques
n'avoit esté faict ung plus grand tort, ny une plus grande
injure à gentilhomme qu'à luy, de l'avoyr eu suspect:
car juroit à Dieu, le Créateur, qu'il n'avoit jamays faict,
ny pensé de fère, ny consenty à chose quelconque, qui,
près ny loing, peût mériter cella, ny pareillement les siens;
lesquels, et luy, à leur exemple, s'estoient toujours monstrés
parciaulx, jusques à exposer leurs vyes pour la couronne
de France; et qu'il sçavoit combien de grands ennemys,
<span class="pagenum"><a id="Page_165"> 165</a></span>
dans ce royaulme, et quels plus grands, dehors,
il s'estoit acquis, pour avoyr incliné et faict incliner les
choses de deçà à la dévotion de Voz Majestez Très Chrestiennes;
dont il en recevoit, à présent, ung très maulvais
loyer: et qu'il vous supplioit aulmoins de croyre, si estimiés
qu'il y eût d'honneur en luy, que pour chose du
monde il n'eût envoyé Quillegreu en France, s'il eût pensé
qu'il y eût deu fère quelque praticque, ny ung seul semblant
d'y praticquer rien contre l'intention et le playsir de
Vostre Majesté; et qu'il chercheroit l'opportunité de parler
à moy, pour me déduyre davantage l'extrême marrisson,
qu'il sentoit dans son cueur, de la mauvèse opinyon que
vous aviés prinse de luy.</p>

<p>Sur quoy, Madame, si avez desir de conserver au Roy,
vostre filz, l'intelligence et confédération de ce royaulme,
je vous supplye très humblement de couvrir et modérer,
aultant qu'il vous sera possible, bien que non de déposer
du tout, la grande meffiance qu'avez monstré d'avoyr de
ceste princesse, de peur que, la mettant en désespoir de
vostre amityé et de celle du Roy, elle n'entre ouvertement
en ligue avec les Protestantz et eslevez, et qu'elle ne se
réunisse avec le Roy Catholicque, comme elle en est infinyement
recherchée; et pour le regard du comte de Lestre,
qu'il vous playse le gratiffier, ainsy que je le vous ay
naguyères escript, affin de conserver, icy, par son moyen,
et pareillement en Escoce, les choses qui appartiennent au
service de Voz Majestez, et espargner, possible, par ung
petit présent, l'occasion d'une très grande despence, qui
vous pourroit survenir, si ce royaulme se changeoit contre
vous; à quoy il peut, plus que nul aultre, obvier: et que,
par quelques bonnes lettres, de vostre main, à la dicte
<span class="pagenum"><a id="Page_166"> 166</a></span>
Dame, et au dict comte, et pareillement au grand trézorier,
il vous playse radoulcyr leurs espritz.</p>

<p>J'ay commancé et continueray de débatre fort vifvement
la permission, qu'ilz veulent octroyer, icy, à leurs subjectz,
de se revancher, sur mer, des violences et déprédations
que les Françoys leur ont faictes; mais le grand
manquement, non de provisions de justice, mais d'exécution
d'icelles, qu'ilz disent que leurs dictz subjectz trouvent
en France, me mect souvant à ne sçavoyr que leur réplicquer;
et je voy bien qu'ilz vuellent, par là, entrer en
occasion de noyse avecques nous.</p>

<p>J'entendz que quinze ourques, chargées de vivres et
de monitions, se sont desrobbées de l'armée d'Espaigne
pour se retirer par deçà, lesquelles l'on n'a trouvé bon
que restassent icy, et sont passées en Ollande.</p>

<p>M<sup>e</sup> Quillegreu a escript, d'Escoce, que les choses s'y
maintiennent assez paysibles soubz le prétandu régent, lequel
a affermy beaucoup son authorité par le moyen d'aulcuns
principaulx de la noblesse, qui se sont racoinctés à
luy, et mesmement du comte d'Hontelay, à qui il mande
qu'il est en termes de luy remettre les sceaulx et l'estat de
chancellier du royaulme. J'ay, par deux foys, adverty Vostre
Majesté, et ceste cy sera la troysième, comme il se
praticque de mettre le jeune Prince d'Escoce entre les
mains du Roy d'Espaigne; et maintenant l'on vient de me
confirmer, de rechef, qu'il n'y a rien qui se mène plus
chaudement que cella. Et sur ce, etc.</p>

<p class="right">Ce <span class="xs">I</span><sup>er</sup> jour de juillet 1574.</p>

<p><span class="pagenum"><a id="Page_167"> 167</a></span></p>

<h2>CCCXCI<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour de juillet 1574.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Retour du capitaine Leython.&mdash;Prise de Saint-Lô par les catholiques.&mdash;Exécution
de Montgommery.&mdash;Résolution arrêtée en Angleterre d'engager le
prince de Condé à entrer en France avec une armée, et de lui fournir
secrètement des secours.&mdash;Dispositions des réfugiés à passer en armes en
France.&mdash;Reproche fait à Marie Stuart d'être en intelligence avec le
roi d'Espagne.&mdash;Résolution des Anglais d'user de représailles sur mer;
déclaration de sir Arthur Chambernon que, sur le refus de la reine régente
de faire droit à ses réclamations, il a chargé son fils de se payer
lui-même sur les navires français qu'il pourrait prendre.&mdash;Mandement
donné à l'ambassadeur pour recevoir une communication des seigneurs
du conseil.&mdash;Plaintes des Anglais au sujet des prises faites par les
Français.&mdash;Demande d'audience.&mdash;Refus de la reine de recevoir l'ambassadeur
en cette qualité.&mdash;Résolution de l'ambassadeur de ne plus paraître à
la cour.&mdash;Vive instance pour qu'il lui soit envoyé un successeur.</p>

<p class="dest">A la Royne, Régente</p>

<p>Madame, le dernier jour du passé, le cappitaine Leython
est arryvé devers la Royne d'Angleterre, à Grenvich,
duquel lieu, dans bien peu d'heures après, elle est partie
pour aller à Richemont, où elle séjournera six jours, et de
là s'acheminera en son progrès vers Bristo. J'espère la
voyr demain, sur l'occasion de voz dernières dépesches,
du <span class="xs">XX</span><sup>e</sup> et <span class="xs">XXIIII</span><sup>e</sup> du passé, et mettray peyne de bien notter
comme elle aura esté satisfaicte du rapport que le dict cappitaine
Leython luy a faict. Ceulx qui sont, icy, les principaulx
entre les Protestantz, ont fort senty, et sentent
grandement la prinse de S<sup>t</sup> Lô, et l'exécution du comte
de Montgommery. Et les ministres françoys, mesmement
Villiers, joinct à luy l'agent du comte palatin, et
celluy du Duc de Saxe, et celluy du prince d'Orange, ont
esté, depuis cella, fort fréquents en ceste court; mesmes,
<span class="pagenum"><a id="Page_168"> 168</a></span>
mardy dernier, <span class="xs">XXVIII</span><sup>e</sup> du passé, ilz furent, cinq grosses
heures, en estroicte conférance avec quatre de ce conseil;
et, le lendemain, l'on m'assura qu'il y avoit esté déterminé
que le Prince de Condé entreroit résolument en France
avecques forces; et qu'il seroit assisté, d'icy, soubz main,
sans que ceste princesse s'en meslât, et qu'on feroit en
sorte qu'elle n'empêcheroit poinct qu'on ne trouvât du crédict
en ceste ville pour la dicte entreprinse, pendant que la
dicte Dame s'esloigneroit en son progrès; et depuis, a esté
depesché ung Labrosse devers le dict Prince. J'entendz
que, de ceste court, mais je ne sçay encores de quelle main,
luy sera envoyée une espée et une dague, fort richement
garnyes, pour l'encourager à la superintandance de ceste
guerre pour la cause de la religyon, ainsy que son feu
père l'avoit.</p>

<p>L'agent du prince d'Orange est souvant avec le vydame
de Chartres, et luy faict ordinayrement tenir des lettres
de son maistre, et semble que le dict sieur vydame s'employe
en ce qu'il peut pour luy. Les cappitaines Barrache, Limons,
La Roque, et quelques aultres françoys, jusques à
six ou sept vingts, naguyères revenus de Ollande, sont, depuis
quatre jours, allez vers l'Ouest en intention de s'embarquer
où ilz pourront, pour passer à Carantan. Il est vray
que, parmy eulx, se parloit de la difficulté et du danger
qu'il y auroit à se jetter dedans, dont la pluspart inclinoient
de s'en aller à la Rochelle, et je croy qu'ilz auront prins
celle route. Néantmoins j'ay escript à M<sup>r</sup> de Sigoignes
qu'il advertît M<sup>r</sup> de Matignon de leur dellibération.</p>

<p>M<sup>e</sup> Quillegreu a escript qu'il avoit descouvert, en Escosse,
comme le Roy d'Espaigne avoit une fort secrette,
et néantmoins fort grande intelligence avec la Royne
<span class="pagenum"><a id="Page_169"> 169</a></span>
d'Escosse: ce que je pense qu'il a faict, tout à poste, pour
anymer la Royne d'Angleterre à parachever son armement,
affin de l'employer contre le dict Roy d'Espaigne, car il est
merveilleusement affectionné au dict prince d'Orange.
Néantmoins icelluy armement a cessé, et ne paroistra nullement
en mer contre l'armée d'Espaigne, bien que le
S<sup>r</sup> Boyssot, gouverneur de Fleximgues, lequel est passé,
depuis huict jours, avec sa femme par deçà, comme pour
s'y venir esbattre, ayt négocié plusieurs choses fort secrettement
avec les seigneurs de ce conseil; mais ne se sçait
encores ce qu'il a impétré. Goaras a trouvé moyen, soubz
le nom de quelque aultre, de le fère mettre en prison, pour
certeynes pleinctes et déprédations prétandues contre luy,
mais il a esté incontinent mandé de ceste court qu'on l'eût
à relaxer, sans ung seul denier de frayx; de quoy le dict
Goaras se sent fort offancé. Néantmoins le dict advertissement
de Quillegreu a esté cause qu'on a envoyé quérir
ung Amelthon, précepteur des jeunes enfantz du comte de
Cherosbery, pour l'examiner sur ceste intelligence de la
Royne d'Escoce avec le Roy Catholicque, ny s'il sçayt
qu'elle ayt receu, ny qu'elle reçoyve, de nulle part, aulcuns
chiffres.</p>

<p>Il semble que ceulx cy se résolvent d'envoyer trois ou
quatre navyres pour réprimer aulcuns vaysseaulx françoys,
qui pillent, sur mer, les subjectz de ce royaulme; et sir Artus
Chambernon m'a escript que, vue la froyde responce
que Vostre Majesté avoit faicte sur son affère à l'ambassadeur
d'Angleterre, après celle tant bonne que le feu Roy,
vostre filz, luy en avoit mandée auparavant, qu'il a remis
la debte du comte de Montgommery à son filz, lequel adviseroit
maintenant de s'en payer le mieulx qu'il pourroit
<span class="pagenum"><a id="Page_170"> 170</a></span>
sur les Françoys. A quoi je m'opposeray, Madame, aujourdhuy
vers les seigneurs de ce conseil, qui m'ont envoyé
prier de me trouver, à troys heures après midy, en la
maison de milord Quipper, où ilz seront toutz assemblés
pour me fère entendre aulcunes choses que la Royne, leur
Mestresse, leur a donné charge de me déclarer; de quoy
je suis bien en peyne que ce peut estre; mais j'espère que
Dieu me fera la grâce de leur respondre comme il conviendra
pour le service du Roy et vostre. Et sur ce, etc.</p>

<p class="right">Ce <span class="xs">IIII</span><sup>e</sup> jour de juillet 1574.</p>

<div class="blockquote">
<p class="header first-line">PAR POSTILLE.</p>

<p>Pendant que j'ay faict mettre au net la présente, j'ay esté devers les
susdictz seigneurs du conseil, qui m'ont faict une assez rude déclaration
touchant la pleincte de leurs subjectz; dont je vous manderay,
Madame, par mes premières, comme le tout a passé entre nous.
Et voulant desjà clorre le pacquet, le S<sup>r</sup> du Vassal, qui estoit allé
pour mon audience à la court, et à qui j'avoys donné charge de sçavoyr
résoluement comme je y serois receu, m'a rapporté, de la part
du comte de Lestre, que la Royne, sa Mestresse, me mandoit que je
serois le bien venu quand il me playroit; et que je sçavoys bien ce
qu'elle n'avoit dict dernièrement, qu'encor que ma légation fût expirée,
qu'elle ne layrroit de traicter avecques moy comme avec ung
gentilhomme françoys, ministre du Roy, mon Maistre, lequel, avoit
bien agréable, mais qu'elle ne pouvoit, en façon du monde, me recevoyr
plus comme ambassadeur, jusques à ce que j'eusse nouvelle
commission du Roy, qui est à présent. Sur quoy je me suis arresté,
et suis tout résolu, Madame, de ne fère tant de préjudice à la grandeur
du Roy, vostre filz, et à la vostre, ny tant d'indignité à la charge
qu'on m'a veu exercer, icy, les six ans passés, que d'y aller maintenant
en aultre qualité, dont vous plerra adviser de quelque expédient.
Et s'il vous playsoit fère venir mon successeur, pour estre
quelques moys, icy, agent, pendant que les lettres du Roy, vostre
filz, luy arryveroient pour estre ambassadeur, nous conduyrions,
par ensemble, la négociation ung espace de temps; et puis je la luy
layrroys, au partyr, si clère et nette, qu'il ne s'y sentiroit aulcune
mutation, sinon possible en mieulx, en ce que, mieulx que moy,
<span class="pagenum"><a id="Page_171"> 171</a></span>
il pourroit fère. Et vous pléra, Madame, pourvoyr promptement à
ce faict, de peur que les affères de Voz Majestez ne reçoyvent quelque
détriment, par faulte de personnage qui les puisse aller négocier
avec la dicte Dame.</p></div>

<h2>CCCXCII<sup>e</sup> DÉPESCHE</h2>

<p class="center">&mdash;du <span class="xs">VIII</span><sup>e</sup> jour de juillet 1574.&mdash;</p>

<p class="center">(<i>Envoyée exprès jusques à Calais par Jehan Monyer</i>).</p>

<p class="hanging indent">
Déclaration faite à l'ambassadeur, en conseil, que la reine a pris la résolution
de permettre à ses sujets d'user de représailles sur mer contre les Français.&mdash;Protestation
qu'elle ne veut pas pour cela abandonner l'alliance, ni faire
acte d'hostilité.&mdash;Regret témoigné par l'ambassadeur de ce que des excès
ont été commis sur mer, et par les Français et par les Anglais.&mdash;Son desir
qu'il y soit remédié conformément au traité.&mdash;Ses plaintes contre les secours
donnés, depuis le commencement des guerres civiles, aux révoltés
de France.&mdash;Ses remontrances à raison des prises faites par les Anglais.&mdash;Protestation
de sa part qu'il prendra toute autorisation de représailles
comme une infraction au traité d'alliance.&mdash;Déclaration du conseil qu'il en
sera référé à la reine.&mdash;Ordre donné de mettre tous les navires en mer.</p>

<p class="dest">A la Royne, Mère du Roy, Régente.</p>

<p>Madame, ayant, jeudy dernier, esté appellé en la mayson
de milord Quipper par les principaulx de ce conseil,
j'ay trouvé qu'il y en avoit neuf des principaulx desjà assemblez
et assis, lesquels m'ont assez bien receu; et s'estantz
remis, chascun en sa place, et m'ayantz, ainsy que de
coustume, donné celle du premier lieu, ilz ont esté quelque
temps en silence, comme s'ilz attandoient que j'ouvrisse
le propos; mais voyantz que je ne sonnois mot, milord Quiper
et milord trézorier m'ont dict que la Royne, leur
Mestresse, avoit ordonné que aulcunes choses, qui estoient
d'assez d'importance, me seroient déclarées en ceste assemblée;
lesquelles ilz me prioient de les vouloir ouyr de
M<sup>e</sup> Smith.</p>

<p><span class="pagenum"><a id="Page_172"> 172</a></span>
Et tout aussytost, s'estant le dict M<sup>e</sup> Smith levé, il m'a,
avec ung peu d'apparat, dict que les grandes et fréquentes
plainctes, qui, depuis ung an, estoient venues, et venoient
encores tous les jours à la dicte Dame, des déprédations,
volleries, meurtres et rançonnementz que les subjectz de ce
royaulme souffroient, en mer, par les Françoys, et mesmes
bien freschement de celles que deux navyres de guerre,
qui s'avouoient au Roy, l'ung nommé le <em>Prince</em> et l'autre
l'<em>Ours</em>, exécutoient sur eulx, et le peu de justice qu'ilz
trouvoient en France ez officiers de sur les lieux; lesquelz,
encor que le Roy et les seigneurs de son conseil ordonnassent
souvant de bonnes provisions, ilz les mesprisoient,
et ne tenoient compte de les exécuter, et layssoient intimider
devant eulx, injurier, battre, mutiller et meurtrir
ceulx qui en alloient fère la poursuyte, sans qu'on leur
eût encores jamays veu fère punition d'ung seul pirate,
ny une seule restitution, bien que la dicte Dame en eût
faict addresser ses pleinctes fort souvant par moy mesmes,
et ordinayrement par ses ambassadeurs, à Voz Très Chrestiennes
Majestez, et se fût mise en tout debvoir de punir,
de son costé, ceulx de ses subjectz qui avoient troublé la
mer, et donné toute satisfaction aulx Françoys;</p>

<p>Et voyant, à ceste heure, le désordre continuer tousjours
plus grand sur les siens, et les remèdes de justice leur
deffallyr du tout, ainsy qu'il apparoissoit par le faict de
M<sup>e</sup> Warcop, qui estoit fondé en très grande équité; et
par celluy de Guyllaume Rutheau, qui avoit obtenu lettres
patantes du grand sceau pour estre satisfaict en l'espargne,
sellon que ses biens avoient esté prins pour les exprès
affères du feu Roy, néantmoins le trésorier de l'espargne
en refuzoit le payement; ensemble de plusieurs aultres
<span class="pagenum"><a id="Page_173"> 173</a></span>
semblables accidantz de ses subjectz, qui ne cessoyent
d'inquiéter la dicte Dame, et ceulx de son conseil, de leurs
très lamentables doléances;</p>

<p>Elle, pour ne laysser dépérir le commerce, ny voyr cesser
la navigation en son royaulme, qui estoient les deux choses
qui principallement maintenoient son estat, avoit advisé
que, sans plus m'en parler, ny aller plus à pleincte à Voz
Majestez Très Chrestiennes, elle adviseroit des remèdes
que, par l'advis de ceulx de son conseil, elle avoit jugé les
plus propres et les plus expédientz, pour récompenser et
desdomager ses dictz subjectz et leur assurer leurs dictz
navigation et commerce, sans, pour ce, altérer la bonne
paix qu'elle vouloit droictement garder au Roy, vostre filz,
et à son royaulme; et que ce qu'elle en faysoit estoit principallement
pour obvier que les choses ne passassent si avant
que la dicte paix s'en peût rompre; par ainsy, s'il advenoit
que je vîsse ou ouysse parler de quelque nouvel ordre sur
la mer, que je n'en prinse poinct d'esbahyssement.</p>

<p>Et, sans passer plus oultre, m'ayant lors exibé ung grand
cahier de pleinctes, qu'il disoit n'y avoir esté satisfaict, et
ung role de restitutions faictes aulx Françoys à mon instance,
il s'est tourné rassoyr.</p>

<p>Et les aultres s'estantz rendus fort attentifs à ce que je
respondrois, je leur ay dict, que le propos, qu'ilz m'avoient
maintenant faict tenir, venant de la Royne, leur Mestresse,
et d'ung si prudent et vertueux conseil, comme le sien,
se trouveroit, à mon advis, pour le regard de celle partie qui
faysoit mencion de garder droictement l'amityé, très conforme
au desir du Roy, vostre filz, et au vostre, de façon
que je leur pouvois assurer que Voz Majestez, et toutz ceulx
de vostre couronne, l'auroient très agréable; et encores ne
<span class="pagenum"><a id="Page_174"> 174</a></span>
pensois je que l'autre partye, qui monstroit avoyr de l'altération,
vous peût du tout desplayre, parce qu'elle tendoit
à descouvrir franchement les occasions qui avoient commancé
de troubler, et qui troubleroient davantage la clerté
de ceste amityé, si elles n'estoient remédiées; que le remède
n'en seroit désormais difficile, puisque les causes du
mal estoient descouvertes, lesquelles ne me sembloient ny
si griefves, ny de tel poids, qu'elles peussent esbranler la
très solide et très ferme, et très sainctement jurée, bonne
amityé qui avoit, depuis quinze ans, prins son fondement
sur la mutuelle bonne inclination que Voz Majestez s'estoient
réciproquement portée;</p>

<p>Que, touchant les désordres de la mer, et manquement
de justice, en France, pour leurs subjectz, j'étois très
marry qu'ilz eussent occasion de s'en douloyr, et je m'en
voulois douloir avec eulx, n'estant du debvoir de la confédération
qu'ilz receussent injure de nous, ny qu'elle ne fût
réparée, quand nous la leur aurions faicte, car les trettés
le portoient ainsy; mais la malice du temps avoit assez
privé en France et l'estranger et le subject de l'ancien
ordre de la justice; néantmoins je pouvois tant affirmer, de
l'intention et desir de Voz Majestez Très Chrestiennes et
de vostre conseil, que les provisions, qui avoient deu en
cella procéder de très justes princes, et très sévères et équitables
conseillers, n'y avoient jamays deffally; que eulx
mesmes estoient ceulx, et je les supplyois de n'estre offancés
d'ouyr ceste vérité, qui avoient donné commancement
à ce mal: car, jusques en l'an 1568, encor que nos troubles
eussent desjà duré cinq ou six ans, les Angloys n'avoient
toutesfoys senty de nous, ny nous d'eux, aulcune
injure sur la mer; mais, après qu'ilz avoient eu admis, icy,
<span class="pagenum"><a id="Page_175"> 175</a></span>
Chastellier Portault comme visadmyral, nonobstant qu'il fût
un fuitif condampné à mort par justice, et qu'ilz eurent
donné lieu aulx commissions du Prince de Condé et du
cardinal de Chastillon et du prince d'Orange, et dernièrement
à celles du comte de Montgommery, et que, soubz
icelles, ung grand nombre d'angloys, et pareillement beaucoup
de fuitifz françoys, escossoys et walons, eurent entreprins,
soubz la faveur de ce royaulme, sortantz de leurs
portz et y ayantz leur retrette, de piller les Catholicques,
et de débiter par deçà leurs prinses, la mer avoit esté incontinent
remplye de très grands désordres; et, encor que,
depuis, ilz s'estoient efforcez de les réprimer, et que la
Royne, leur Mestresse, eût commandé de fère justice, elle
n'avoit esté faicte entière, ny à toutz, ny contre toutz. Et
bien souvant une partye du principal, avec les frays, ou
toutz les deux ensemble y estoient demeurés, de façon que
le dommage des Françoys restoit encores et en diminution
de leurs biens, et en injure et violence contre leurs personnes,
et en perte de navyres, si grande qu'il excédoit
de dix mille pour cent celluy qu'ilz m'alléguoyoient de leurs
subjectz;</p>

<p>Que je ne voulois nyer qu'il n'y eût à desirer quelque
chose de nostre costé, mais beaucoup plus sans comparayson
du leur; et, au pis aller, les injures, qu'ils avoient
reçues de nous, ne pouvoient estre sinon semblables à
celles qu'ils nous avoient faictes, ès quelles nous n'avions
jamays tenté aultre remède que de recourir à la Royne,
leur Mestresse, et à eulx, de nous fère justice sellon les
traictés; et nous estions contantés de celle qu'elle nous
avoit administrée, ou qu'elle avoit monstré de nous vouloir
administrer, excusans le reste sur la malice du temps;
<span class="pagenum"><a id="Page_176"> 176</a></span>
dont je la supplyois, et eulx aussy, qu'ilz voulussent maintenant
uzer le semblable, et ne chercher nulz remèdes en
cella hors des traictés; et que leurs ambassadeurs avoient
naguyères tretté de cest affère avec Voz Majestez Très
Chrestiennes, lesquelles avoient prins avec eulx l'ordre que
je leur avoys desjà déclaré; lequel, s'il ne leur satisfaysoit
assez, qu'ilz en missent quelque autre en avant, et je leur
ozois bien promettre que, s'il n'estoit bien malhonneste et
inique, que Vostre Majesté le leur accorderoit, et leur
feroit voyr qu'elle desire soigneusement conserver le commerce
et intelligence de ce royaulme;</p>

<p>Que la Royne, leur Mestresse, ny eulx ne pouvoient,
ny debvoient procéder maintenant d'aultre façon; et,
pour le debvoir de ma charge, je ne pouvois fère de
moins, en cas de quelque nouveaulté en cest endroict, que
de les requérir de la vous communicquer, et d'attandre sur
icelle vostre consentement, premier que de la mettre à
exécution, ou bien leur protester de l'infraction des traictés;
que je les priois de considérer que le feu Roy estoit mort
leur bon allié et confédéré, et que le Roy, à présent,
son frère, selon le troysième article du traicté, avoit succédé
en la mesme ligue et confédération, et avoit ung an
de terme pour en déclarer sa volonté, et que Vostre Majesté
leur promettoit qu'il ne l'auroit poinct dissamblable
au deffunct, et, possible, beaucoup meilleure; et aulmoins
ne pouvoient ilz, pour chose qu'il eût faicte, depuis son
règne, aulcunement juger qu'il la deût avoyr aultre; et pourtant
je les priois que la Royne, leur Mestresse, et eulx se
voulussent, en l'absence sienne, et à l'advènement sien à
ceste grande couronne de France, qui leur estoit voisine,
et en l'administration de ses présentz affères ez mains de
<span class="pagenum"><a id="Page_177"> 177</a></span>
Vostre Majesté, se déporter en vrays bons alliez et confédérez,
et luy ayder et assister, comme à celluy qui debvoit
estre, cy après, bien fort à eulx; et de qui, pour estre
ung prince nay à toute vertu, creignant Dieu, fort esprouvé
aulx armes et aulx affères, et dont la fortune ne se monstroit
petite, ny les augures de sa grandeur que très bons,
ilz pouvoient espérer et se promettre beaucoup plus que
de nul aultre prince de la Chrestienté.</p>

<p>Laquelle responce, qui a esté, en quelque endroict,
plus ample et plus expresse, milord trésorier l'a incontinent
récapitulée en angloix, à ceulx qui n'entendoient le
françoys.</p>

<p>Et après qu'ilz ont eu assez longtemps débattu ensemble,
luy mesmes m'a respondu, que ce qu'ilz m'avoient auparavant
déclaré de l'intention de leur Mestresse estoit
sellon la résollution qu'elle en avoit prinse, à laquelle ne
leur pouvoit estre loysible d'y rien oster ou mettre; mais
qu'ilz luy rapporteroient fidellement mon dire, lequel leur
avoit semblé à toutz honnorable et plein de beaucoup de
satisfaction; et que, puis après, elle m'y feroit entendre sa
volonté. Il s'est passé, là mesmes, d'autres choses lesquelles
je réserve à la prochayne dépesche, parce que cette lestre
est desjà trop longue. Et adjouxteray seulement que, samedy
dernier, le comte d'Oxfort et milord Edwart de Sommerset
se sont desrobez d'icy pour passer en Flandres, de quoy
ceste court est assez troublée. Et sur ce, etc.</p>

<p class="right">Ce <span class="xs">VIII</span><sup>e</sup> jour de juillet 1574.</p>

<p class="blockquote">
L'on me vient d'advertyr, tout à ceste heure, que ceux cy ont, depuis
hier au soyr, changé, encores un coup, de dellibération, et
qu'indubitablement ilz mettront toutz leurs navyres dehors avant le
<span class="xs">XXIIII</span><sup>e</sup> de ce moys. J'envoye de ce pas en vériffier l'advis, et incontinent
<span class="pagenum"><a id="Page_178"> 178</a></span>
après, je le vous escripray. Le pacquet de Vostre Majesté, du
dernier du passé, vient d'arryver. Il est besoing de pourvoyr promptement
à la difficulté que, par le postscripte de ma précédente, je vous
ay mandé.</p>

<h2>CCCXCIII<sup>e</sup> DÉPESCHE</h2>

<p class="center">&mdash;du <span class="xs">XII</span><sup>e</sup> jour de juillet 1574.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">
Reprise des armemens.&mdash;Intrigues des partisans de l'alliance de Bourgogne.&mdash;Suspension
des lettres de marque contre les Français.&mdash;<em>Mémoire.</em> Conférence
de l'ambassadeur avec Burleigh, Leicester et Walsingham, sur la déclaration
des seigneurs du conseil.</p>

<p class="dest">A la Royne, Régente</p>

<p>Madame, ce n'est sans rougir de honte qu'il fault que,
par ceste cy, je vous mande, touchant l'armement de ceste
princesse, tout le contrayre de ce que, par celle du premier
de ce moys, je vous avoys escript: qu'elle l'avoit desjà interrompu,
et avoit faict licencier les gens de guerre, et les
marinyers, et les ouvriers, et officiers de ses navyres, et
faict cesser les provisions des victuaylles, et révoqué toutes
aultres commissions en cella, chose que j'ay veue de
mes yeulx. Et mesmes la dicte Dame estoit desjà entrée
en marché avec le S<sup>r</sup> Boyssot, gouverneur de Fleximgues,
qui estoit lors icy, pour luy vendre les dictes victuailles.
Mais estant, samedy dernier, survenu des nouvelles de
France à la dicte Dame, lesquelles j'entendz que ne luy
ont pleu; et, bientost après, d'autres, du costé de Biscaye,
comme l'armée d'Espaigne se debvoit mettre en
mer le cinquiesme de ce moys en nombre de troys centz
voylles, toutes à double équippage de guerre; et encores
d'aultres fascheuses nouvelles, le mesmes soyr, comme les
<span class="pagenum"><a id="Page_179"> 179</a></span>
deux milords, dont je vous ay cy devant escript, s'estoient
desrobez pour passer en Flandres, la peur et les souspeçons
luy ont renouvellé plus grandz que jamays. Dont soubdain
elle a faict contremander ce qui estoit licencyé, et
envoyé argent de toutes partz pour haster les soldatz et les
maryniers; et maintenant elle faict fère une extrême dilligence
de pouvoir, avant le <span class="xs">XXV</span><sup>e</sup> du présent, mettre ses
grands navyres dehors, en nombre de <span class="xs">XXV</span>, aultant bien
équippés qu'il y en ayt en ceste mer, avec les barques et
aultres vayssaulx qui suyvront, oultre les particulliers qui
seront bien aultant. Et l'admyral mesmes d'Angleterre se
prépare, avec beaucoup de noblesse, pour y aller commander;
chose néantmoins qu'à mon advis ne pourra estre si
tost preste, et de laquelle j'espère, et desire de bon cueur,
que je puisse encores une foys changer les advis que j'auray
à vous en mander, non qu'on ne m'ayt donné beaucoup
de bonnes parolles d'assurance que rien de cest appareil
n'est contre la France. Néantmoins je ne puis fère, pour
aulcunes considérations que j'ay, que je ne le souspeçonne
beaucoup, et que je ne le rende suspect à Vostre Majesté,
veu mesmement la déclaration assez rude que les seigneurs
de ce conseil m'ont naguyères faicte, comme je le vous
ay mandé du <span class="xs">VIII</span><sup>e</sup>; et veu que les ministres françoys de
ceste ville, qui sont bien les plus passionnez du monde,
sont ceulx qui le sollicitent. Joinct que les partisans de Bourgoigne,
lesquelz sont trop plus ferventz, pour ceste heure,
que les nostres, et qui sont très bien estipendiés, s'efforceroient
de traverser cella, s'ilz sentoient qu'il y eût rien au
dommage du Roy Catholicque.</p>

<p>Et à propos des dictz partisans de Bourgoigne, je vous
puis assurer, Madame, qu'ilz ont faict tout ce qu'ilz ont
<span class="pagenum"><a id="Page_180"> 180</a></span>
peu pour induyre ceste princesse de rompre avecque vous;
et n'est sans apparance que, ez praticques qu'avez descouvertes
par dellà, il y ayt de leur artiffice beaucoup, sans
le sceu et oultre la volonté d'elle. Car desjà ilz avoient
tant faict, icy, à la sollicitation d'ung hespagnol, naturalizé
en ceste ville, lequel pourchassoit pour luy une lettre
de marque contre les Portugoys, que ce conseil avoit résolu
qu'on en octroyeroit aussy, avec toutes provisions de
représailles, et d'arrest, aulx marchantz angloys contre
les Françoys. Et sans ce que la dicte Dame, quand l'on
luy en est allé parler, a dict qu'il falloit qu'on m'en notiffiât
la déclaration, et qu'on entendît là dessus ma responce,
premier qu'elle le consentît, l'on eût desjà passé
oultre; bien qu'elle n'a faict grand difficulté de passer la
lettre contre les Portugoys. Et c'est sur quoy iceulx de ce
conseil m'ont tenu depuis le propos que je vous ay mandé;
sur quoy je leur ay faict, sur le champ, la responce, et
eulx leur réplicque que Vostre Majesté a veue par ma dépesche
du <span class="xs">VIII</span><sup>e</sup> de ce moys. Et je joins dans un mémoyre
à part ce qui s'en est ensuivy.</p>

<p>Et depuis, Madame, l'on m'a adverty que les dictes
lettres de marque ont esté suspendues. Je ne sçay si, à
présent, l'on les remettra. Et le S<sup>r</sup> Artus Chambernon
m'est venu dire que, puisqu'il vous playsoit fère rayson à
son fils du dot de sa femme, qu'il garderoit qu'il ne l'allât
pourchasser, sinon vers Vostre Majesté, par la voye que luy
permettriés de le fère. Et sur ce, etc.</p>

<p class="right">Ce <span class="xs">XII</span><sup>e</sup> jour de juillet 1574.</p>

<p><span class="pagenum"><a id="Page_181"> 181</a></span></p>

<div class="blockquote">
<p class="header">MÉMOIRE.</p>

<p>Madame, après estre levez du conseil, milord trézorier et le
comte de Lestre, m'ayantz retiré à part, m'ont remonstré en combien
de deffiance de vostre amityé et de celle du Roy, vostre filz, vous
aviez mis ceste princesse par les estranges façons dont aviez procédé
vers ses ambassadeurs et leurs gens: de les avoir ainsi faict observer
comme si vous la teniés desjà pour vostre déclarée et mortelle ennemye,
et mesmes de ce tret, qu'aviez faict uzer, par le grand commandeur
de Champaigne, au cappitaine Leython, le jour qu'il estoit
party de Paris, bien qu'il luy eût dict que ce n'estoit de vostre part;
et qu'ilz promettoient à Dieu qu'ilz ne voyoient ny sçavoient qu'il y
eût eu, cy devant, ny qu'il y eût, à présent, en l'intention de leur
Mestresse, chose aulcune qui vous deût raysonnablement esmouvoyr
contre elle; et que, si elle avoit voulu monstrer quelque recognoissance
vers Monseigneur vostre filz, de l'obligation, en quoy elle se
sentoit estre, de ce que le feu Roy, son frère, et Vous, le luy aviés
présenté, et que luy mesmes s'estoit offert à elle, que vous la debviés
avoyr segondée en cella, si aviés nul desir de leur mariage, car pouviés
croyre qu'elle ne tendoit qu'à fère tout ce qu'elle jugeoit bon
pour le bien et contentement de Voz Majestez Très Chrestiennes et
pour l'honneur de vostre couronne, et pour conserver et accroystre la
réputation de Mon dict Seigneur, vostre filz; et qu'il falloit dire ou que
vous estiés fort circonvenue en l'opinyon qu'on vous faisoit prendre de
leur Mestresse, ou que vous luy portiés une fort maulvayse volonté.</p>

<p>Je leur ay respondu qu'à dire vray, là où la meffiance pénétroit et
pouvoit mettre racyne, qu'elle y suffocquoit facillement toutes les
plantes d'amityé; mais que je les suplioys de considérer, par leurs
prudences, si, en ung temps qu'il vous estoit advenu, Madame, de
perdre le feu Roy, vostre filz ayné, et avoyr absent le Roy, son frère,
vostre segond filz, en ung pays très loingtain; et que son royaulme,
durant vostre administration, se trouvoit ombragé, en plusieurs endroictz,
de diverses guerres intestines, où vous aviés six armées aulx
champs pour luy, l'une en Normandye, une en Poictou, une en Gascoigne,
une en Languedoc, une en Daulfiné et une aultre en Champaigne,
et deux mareschaulz de France prisonnyers, et le Prince de
Condé, qui se préparoit en Allemaigne, pour venir, avec nouvelles
forces, troubler davantage voz affères; et que le comte de Montgonmery
estoit par ce costé descendu en Normandye; et que les eslevez
ne faysoient de rien tant d'estat que du secours d'Angleterre;
<span class="pagenum"><a id="Page_182"> 182</a></span>
et que plusieurs ministres, et aultres françoys fuityfs, ne cessoient
de dellibérer icy, toutz les jours, des moyens d'entretenir la guerre
par dellà; et que les gens de leur ambassadeur s'estoient efforcez de
mener, jusques en vostre court, de très dangereuses praticques;
si toutes ces choses là ne vous debvoient bien avoyr causé de la
souspeçon;</p>

<p>Et que je leur voulois librement dire que la Royne, leur Mestresse,
et eulx vous debvoient sçavoyr grand gré de l'ordre que vous aviés tenu,
là dessus, pour conserver l'amityé; car aviés envoyé M<sup>r</sup> Pinart, secrettère
des commandementz, devers leurs ambassadeurs pour les
prier doulcement d'ouvrir les yeulx sur ces maulvais déportementz de
leurs gens, et y vouloir pourvoyr; et m'aviez commandé de déclarer,
icy, à leur dicte Mestresse, les poinctz et termes de la dicte pratique;
et luy nommer les propres personnes qui la menoient, la
priant qu'elle jugeât combien il vous debvoit estre grief, qu'au
nom d'elle l'on entreprînt telles choses près de Vostre Majesté, en
vostre mayson, et jusques dans vostre cabinet, sans vous en fère
part;</p>

<p>Et que vous promectiés à Dieu que vous aviés fermement creu
que c'estoit sans qu'elle le sceût, et contre sa volonté, qu'ilz le faysoient;
et que cella procédoit de l'artiffice des eslevez, ou bien des
ministres réfugiés par deçà: dont l'aviés priée qu'elle fît cesser ces
choses, et qu'elle voulût entretenir et nourrir tant de vraye amityé
avecques vous, que rien ne se peût traicter de par elle en France,
comme vous luy promettiés bien que rien ne se traicteroit de par
Voz Majestez Très Chrestiennes par deçà, sans une privée communicquation
d'entre vous deux.</p>

<p>En quoy ilz pouvoient voyr combien grande occasion l'on vous
avoit donné de souspeçon, et combien vous aviés mis peyne de garder
qu'elle ne vînt à altération; et qu'ilz debvoient ainsy juger de
Vostre Majesté, comme d'une princesse qui leur aviez conservé,
quinze ans durant, l'amityé du feu Roy, vostre filz, et qui luy conserveriés
perpétuellement celle du Roy, son frère, et conduyriés à
bon effect le propos de Monseigneur le Duc, si eulx mesmes ne vous
donnoient occasion d'en uzer aultrement.</p>

<p>Et les ayant layssez en cella, M<sup>r</sup> Walsingam m'est venu ramener
jusques hors du logis, qui m'a dict que, de tousjours, il avoit plus
esté françois qu'espaignol, et pourtant qu'il s'advanceroit de me
prier franchement que je me voulusse souvenir combien j'avoys tousjours
trouvé sa Mestresse bien inclinée à la France; et combien elle
<span class="pagenum"><a id="Page_183"> 183</a></span>
méritoit que Voz Majestez Très Chrestiennes tînsiés en grand
compte son amityé, et la traictissiés, en toutes choses, honnorablement
et avec dignité, et respect; et que c'estoit une princesse très
débonnayre, très vertueuse et paysible, à laquelle falloit donner de la
satisfaction; et que pourtant, sur la déclaration qu'elle m'avoit faicte
fère par ceulx de son conseil, il estoit nécessaire que Vostre Majesté
la contantât honnestement, en faysant avoyr satisfaction, par
justice, à ceulx de ses subjectz qui plus luy faysoient de presse.</p>

<p>A quoy je luy ay respondu que, jusques icy, il s'estoit veu beaucoup
de correspondance entre Voz Majestez et entre ces deux
royaulmes, et que, de vostre costé, il ne s'y trouveroit ny resfroydissement
ny diminution; dont luy pouvois promettre que la satisfaction
seroit faicte par justice à leurs subjectz, s'il leur playsoit l'administrer
de mesmes bonne aulx Françoys par deçà.</p></div>

<h2>CCCXCIV<sup>e</sup> DÉPESCHE</h2>

<p class="center">&mdash;du <span class="xs">XVI</span><sup>e</sup> jour de juillet 1574.&mdash;</p>

<p class="center">(<i>Envoyée exprès jusques à la court par Jacques.</i>)</p>

<p class="hanging indent">
Nouvelle suspension des armemens.&mdash;Assurances données par Leicester de
son affection pour la France.&mdash;Avis qu'une audience est accordée à l'ambassadeur.&mdash;Affaires
d'Écosse.&mdash;<em>Mémoire.</em> Communication entre l'ambassadeur
et Leicester.</p>

<p class="dest">A la Royne, Régente</p>

<p>Madame, en ce que, par ma dépesche, du <span class="xs">XII</span><sup>e</sup> de ce
moys, j'avoys présagé que j'auroys encores une foys à vous
mander quelque changement de la dellibération de ceulx
cy touchant leur armement, je ne m'en trouve nullement
déceu, car, sellon que je l'ay dict, et comme je le desirois,
mais, certes, plus tost que je ne l'espérois, il est
advenu qu'ilz ont, de rechef, depuis peu d'heures en çà, entièrement
cassé tout l'appareil de leurs grands navyres. Et ne
sçay d'où est procédé ceste tant soubdeyne mutation, car don
<span class="pagenum"><a id="Page_184"> 184</a></span>
Bernardin de Mendossa, qui vient de la part du grand
commandeur de Castille, n'a point esté encores ouy, et le
secrettère de l'ambassadeur d'Angleterre ne fut pas si
tost arryvé, samedy au soyr, à Windsor, qu'on envoya
icy redoubler le commandement de haster la sortie des
dictz grands navyres. Et si, je sçay certaynement que
aulcuns ministres furent, le dimanche ensuyvant, appelez
à la court, pour encourager ceste princesse à ces deux
guerres, de France et de Flandres, et pour luy remonstrer
que le salut de ce royaulme et la conservation de leur religion
requéroit que l'ordre de son armement ne se trouvât
nullement diminué de ce qu'il est, ains plustost augmenté,
quand le Prince de Condé entreroit en France, et quand
l'armée d'Espaigne passeroit icy, au long, pour aller en
Flandres.</p>

<p>Il est bien vray, Madame, que j'avoys desjà eu, en
cella, quelque bonne parolle du comte de Lestre, dont je
metz le propos à part, qui pense bien que, de luy et de
quelques ungs qui n'ont encores perdu toute leur bonne
affection vers la France, et de quelques amys du Roy d'Espaigne,
est venu maintenant ceste interrumption d'armement;
et à luy aussy, plus qu'à nul aultre, j'en rendray,
samedy prochain, les grandz mercys, quand j'iray à l'audience
à Redinc, à quarante mille d'icy, où ceste princesse
m'a assigné. A laquelle je n'obmettray ung seul poinct
de toutz ceulx qui sont contenus en vostre dernière dépesche
du <span class="xs">VII</span><sup>e</sup> du présent, desquelles, en ce qui touche
aulcunes particullaritez, bien bonnes et bien desirées du
Roy, vostre filz, je m'en conjouys infinyement avec Vostre
Majesté; et surtout j'ay bien fort solennisé la nouvelle de
son bref retour, car c'est ce qui resjouyt, plus que je ne
<span class="pagenum"><a id="Page_185"> 185</a></span>
le sçauroys dire, les bons, et met en terreur et confusion
ceulx qui n'ont bonne intention.</p>

<p>Au regard de l'affère d'Escoce, je ne sçay comme bien
y pourvoir, car, de s'en adresser au comte de Morthon,
ou à pas ung de sa faction, le debvoir ny la rayson ne le
peuvent requérir; et je ne sçay à quel, de toutz ceulx de
l'aultre party, j'en pourrois escripre, qui n'ayme, possible,
beaucoup mieulx que ce que je vous ay mandé succède, au
cas que n'y veuillés entendre pour vous, que d'en demeurer
là où ilz sont. Dont semble estre expédient que, soubz
une colleur, fassiés passer quelque escossoys confident
jusques là, par mer, pour y aller manyer ce négoce
sellon vostre intention. Et sur ce, etc.</p>

<p class="right">Ce <span class="xs">XVI</span><sup>e</sup> jour de juillet 1574.</p>

<div class="blockquote">
<p class="header">ADVIS, A PART.</p>

<p>Madame, j'ay envoyé devers le comte de Lestre le S<sup>r</sup> Acerbo pour
le prier de troys choses: l'une, qu'il voulût oster, d'entre la Royne
d'Angleterre et moy, cette difficulté qu'elle faysoit de ne me vouloir
recevoyr comme ambassadeur, luy ayant à dire une chose fort expécialle
et d'importance que Vostre Majesté luy mandoit; l'aultre,
de m'advertyr en quelle disposition elle estoit demeurée vers Voz
Majestez et vers la France, après qu'elle eût ouy le rapport de ceulx
de son conseil, sur ce qui s'estoit passé naguyères entre eulx et moy;
et la troysiesme, qu'il promît ardiment à la dicte Dame, sur la parolle
de Vostre Majesté, que la confirmation de la ligue avec le Roy,
vostre filz, s'en suyvroit, tout ainsy qu'elle l'avoit eue avec le deffunct,
son frère, et que je luy en obligeoys ma vye; et plusieurs aultres
bonnes parolles et promesses au dict comte pour l'eschaufer,
plus que jamays, au party du Roy, et de ne se laysser surmonter
ny aulx partisantz d'Espaigne, ny aulx passionnez protestans.</p>

<p>A quoy, après avoyr conféré avec la dicte Dame, il m'avoit mandé,
comme de luy mesmes, qu'il me prioit de n'estre point marry, si je
ne pouvois estre receu comme ambassadeur, car, à la vérité, je ne
l'estois poinct; et s'il advenoit que quelque chose se trettât avecques
<span class="pagenum"><a id="Page_186"> 186</a></span>
moy, en celle qualité, que tout cella seroit de nulle valeur; mais
qu'il me respondoit, sur son honneur, si je venois trouver la dicte
Dame, qu'elle ne me tiendroit en aultre lieu et rang que comme elle
avoit accoustumé, bien que non d'ambassadeur;</p>

<p>Et, au regard de ce qui s'estoit passé entre ceulx du dict conseil
et moy, qu'après que luy et milord trézorier, et les deux secrettères,
en avoient eu rendu compte en bien bonne sorte à la dicte Dame,
elle avoit dict que ma responce luy sembloit telle que de plus
honnorable ne s'en pouvoit fère, ny qui fût plus pleyne de satisfaction;
et qu'elle avoit lors faict arrester, en son dict conseil, que,
premier que d'innover rien aulx trettés d'entre le Roy et elle, ny
attempter rien contre les Françoys, qu'on attandroit de voyr s'il
sortiroit aulcun effect des bonnes parolles et déclarations que je leur
avoys faictes; vray est que ceulx, qui nous estoient peu amys,
avoient tant faict qu'il avoit esté réservé, au cas que les violences
continuassent de nostre costé, et que les Anglois fussent maltraictés
en France, et déprédés par les Françoys, et qu'on ne leur fît quelque
satisfaction du passé, qu'on leur permettroit de se revencher
sur mer, et prendre leur récompense sur les dictz Françoys, ainsy
qu'ilz la pourroient avoyr: qui pouvois penser que leur seroit chose
assez aysée, mais mal convenable à l'amytié;</p>

<p>Et que la dicte Dame avoit dict, tout hault, que Vous, Madame,
vous estiez trompée et circonvenue vous mesmes, d'avoyr prins tout
aultrement l'intention d'elle qu'elle n'estoit; car prioit à Dieu de la
punir très griefvement si elle avoit pensé, ny consenty jamays, à
chose qui deût offancer le feu Roy, vostre filz, ny vous, ny troubler
aulcunement voz affères; et que, s'il luy apparoyssoit que, quelz que
ce soient en France, de ceulx que vous aviez suspectz, eussent
vollu rien attempter contre la personne du feu Roy ny contre la vostre,
ny contre l'estat, que ce seroit elle qui solliciteroit très instammant
qu'on leur tranchât la teste;</p>

<p>Que, quand à respondre, sur la parolle de Vostre Majesté, de la
confirmation de la ligue à la dicte Dame, qu'il s'y employeroit très
volontiers, car c'estoit chose qu'il desiroit infinyement, et espéroit
qu'elle l'accepteroit, et ne s'en monstreroit ny refuzante ny dédaigneuse,
pourveu qu'elle en fût honnestement recherchée;</p>

<p>Et qu'au reste, il n'estoit besoing que, par nouvelles persuasions
et promesses, je le sollicitasse au party du Roy, car il s'estoit desjà
déclaré tant parcial françoys, en toutes les compétences d'entre les
deux maysons de France et de Bourgoygne, qu'il sçavoit n'avoyr,
<span class="pagenum"><a id="Page_187"> 187</a></span>
aujourd'huy, ung plus capital ennemy au monde que le Roy d'Espaigne;
et que les Protestantz n'avoient guyères meilleure opinyon de
luy, en ce qui concernoit Voz Très Chrestiennes Majestez, car estoient
bien advertys que, sur les diverses instances que j'avoys souvant
faictes à la dicte Dame contre eulx, ce avoit esté luy qui l'avoit,
en temps et lieu, tousjours faicte résouldre de ne les assister ny
d'argent, ny d'hommes, ny de monitions, ny d'aultres moyens, pour
soustenir la guerre; et que mesmes, aussytost que j'avoys eu dernièrement
faict ma plaincte à elle du comte de Montgommery, qu'il
l'avoit induyte de deffendre que, de quinze centz hommes, les
mieulx choysis d'Angleterre, lesquelz estoient desjà secrettement
enrollez pour aller trouver le dict comte en Normandye, il n'y en
passât ung seul; dont luy reprochoient que la ruyne de ce pouvre
gentilhomme, et de toutz ceulx de leur religyon au dict pays, s'en
estoit ensuyvie; et, nonobstant que la France se monstrât très ingrate
en son endroict, et que les meffiances et souspeçons, que Vostre
Majesté avoit prinses de luy, fussent de très maulvayses récompanses
de ses bons, voyre souveraynement bons, offices passez, qu'il ne
layrroit pourtant de les continuer encores meilleurs et plus fervans
que jamays; et qu'il me promettoit que bientost je m'en appercevroys.</p>
</div>

<h2>CCCXCV<sup>e</sup> DÉPESCHE</h2>

<p class="center small"><b>ET PREMIÈRE AU ROY TRÈS CHRESTIEN HENRY IIIe</b></p>

<p class="center">&mdash;du <span class="xs">XXIII</span><sup>e</sup> jour de juillet 1574.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Remerciemens de l'ambassadeur au roi.&mdash;Heureux effet produit à Londres
par la nouvelle que le roi a quitté la Pologne.&mdash;Audience.&mdash;Desir
d'Élisabeth de continuer le traité d'alliance.&mdash;Détails de l'audience.&mdash;Communication
d'une lettre écrite par la reine-mère.&mdash;Satisfaction
d'Élisabeth.&mdash;Protestation qu'elle ne conserve aucun ressentiment au sujet
des plaintes qu'elle a faites.&mdash;Réclamation des seigneurs du conseil à l'égard
des prises.</p>

<p class="dest">Au Roy.</p>

<p>Sire, j'ay, avec révérance et respect, très humblement
<span class="pagenum"><a id="Page_188"> 188</a></span>
baysé la lettre qu'il a pleu à Vostre Majesté m'escripre, de
Cracovia, du <span class="xs">XV</span><sup>e</sup> du passé, laquelle m'a esté d'une souverayne
consolation; et m'a confirmé, quand au trespas du feu
Roy, vostre frère, cella mesmes que j'en avoys indubitablement
veu, que la dolleur avoit d'aultant plus faict d'impression
dans vostre cueur que plus vous l'aviés magnanime,
généreulx et royal, sellon qu'à tels est tousjours la douleur
plus naturelle, et l'humanité plus familière, que n'est aulx
aultres. Et semble qu'avez voulu davantage augmenter
vostre regret par la recordation de l'amityé qu'il vous portoit,
et des advantages que, de son vivant, il s'estoit efforcé
de vous donner en son royaulme; en quoy vous avez
bien fort honnoré la mémoyre de luy, et orné grandement
vostre réputation, et apporté beaucoup de soulagement au
grand mal que nous portions de sa mort. Qui vous promects
bien, Sire, qu'il seroit encores plus grand et insupportable,
sans l'assurance, que nous donnez, de vostre brief
retour; dont je prie Dieu qu'il vous veuille ramener sain et
sauf, bientost, aulx vostres, et rendre vostre règne très
heureux, et très heureux le fère sentir à ceulx à qui venés
naturellement commander.</p>

<p>Il n'est pas à croyre combien d'inconvénientz et de désordres
se préparoient au monde pour l'opinyon, que quelques
ungs avoient, qu'on vous deût susciter des empeschementz
et des difficultez non petites en Pouloigne, pour ne vous en
laysser partir de longtemps. Et est certain que voz affères,
et ceulx de la France, commançoient d'en venir, icy, aussy
bien qu'aillyeurs, à quelque mespris, et moy en assés de
défaveur; mais je vous puis dire que la seule nouvelle de
vostre arryvée en Autriche, les a, en l'endroict de ceste
princesse, plus relevez que jamays, laquelle, à dire vray,
<span class="pagenum"><a id="Page_189"> 189</a></span>
ne s'est jamays esloignée de sa bonne inclination. Et ne se
pourroit desirer une plus ouverte signiffication de grand
contantement que celluy, qu'elle a monstré avoyr, de la
lettre de Vostre Majesté, laquelle je luy ay présentée, le
<span class="xs">XX</span><sup>e</sup> de ce moys, avec voz très affectueuses et très cordialles
recommandations à toutes ses bonnes grâces; et elle l'a
fort volontiers et attentivement leue.</p>

<p>Et, luy ayant, après, touché les poinctz de celle que
Vostre Majesté m'adressoit, desquels elle a fort gousté
celluy qui l'assure de la continuation de vostre amityé, et
de vous trouver non moins entier et persévérant vers
elle que le feu Roy l'a tousjours esté jusques à son trespas,
elle m'a respondu qu'elle confessoit d'avoyr extrêmement
senty la mort du dict feu Roy, comme d'ung fort
grand et fort esprouvé amy, qu'elle avoit perdu; mais que,
maintenant, le playsir ne luy estoit moindre de voyr que,
en la mesme place, elle avoit recouvert ung aultre amy,
qui n'estoit dissemblable, ny de rien inférieur au premier;
et que, de nulle part du monde, luy eût peu venir chose,
en ce temps, qui plus luy eût apporté de vray contantement
que faysoit vostre lettre, et l'assurance de vostre
amytié, et la nouvelle de vostre brief retour, et la confirmation
de la régence de la Royne, vostre mère, et la continuation
de ma légation, icy, auprès d'elle: qui estoient
choses, desquelles elle me prioit de vous en rendre, de par
elle, le plus grand mercys que je pourrois, attendant qu'à
vostre arryvée en France elle vous en envoyât davantage,
par ung de ses milords, espéciallement remercyer: lequel
satisferoit aussy aulx aultres honnestes debvoirs qu'elle
sçavoit estre tenue vous rendre, sur le trespas du feu Roy,
et sur vostre heureulx advènement à la couronne, sellon
<span class="pagenum"><a id="Page_190"> 190</a></span>
qu'elle s'en vouloit dignement acquiter, le plus qu'elle
pourroit, pour l'honneur et grandeur de Vostre Majesté,
et pour vous donner une non moins assurée confirmation
de son amityé, qu'il vous playsoit l'assurer de la vostre;
avec plusieurs aultres parolles et plusieurs démonstrations
qui ont semblé procéder d'une vrayement bonne affection.</p>

<p>Mais je ne metz icy le tout, affin que je ne préocupe la
légation de celluy qu'elle vous doibt bientost envoyer; et
adjouxteray seulement que je remercye très humblement
Vostre Majesté du favorable jugement, que sa lettre faict
de mon service passé, et de la bonne opinyon qu'il luy plaist
prendre de celluy de l'advenir. Qui vous promectz bien,
Sire, que je n'ay dressé, ny dresserai jamays, l'heur et la
félicité de ma vye à nul meilleur but, au monde, que de
vous en pouvoir fère qui vous soit agréable; et ay réputé à
grand honneur qu'il vous ayt pleu ainsy, de loing, me continuer
en ceste charge jusques à vostre retour, après lequel
je vous supplie très humblement avoyr tant de compassion
de moy que de m'en retirer, et m'octroyer tant de
grâce que je puisse aller voyr la face de Vostre Majesté,
et luy bayser très humblement les mains, ainsy que très
humblement je les luy bayse, d'icy en hors, de toute
l'affection de mon cueur; et prie le Créateur qu'il vous
doinct, etc.    <span class="i2">Ce <span class="xs">XXIII</span><sup>e</sup> jour de juillet 1574.</span></p>

<p class="dest">A la Royne, Régente</p>

<p>Madame, la lettre du Roy, vostre fils, a esté singullièrement
bien receue de ceste princesse, et nonobstant qu'à
l'ouverture d'icelle, ainsy qu'elle a jetté l'&oelig;il sur le seing,
<span class="pagenum"><a id="Page_191"> 191</a></span>
elle ayt ung peu soupiré de ne trouver plus <em>Charles</em>, elle
n'a layssé de prononcer fort gracieusement que c'estoit
maintenant ung <em>Henry</em> qu'elle y trouvoit. Et a leu tout
du long, avec son grand plésir, et bien curieusement, la
dicte lettre, et m'a très volontiers accepté en la continuation
de ceste charge, avec plus de faveur qu'elle ne m'avoit
jamays faict, dont je metz sommayrement en la lettre du
Roy ce que, pour ce regard, elle m'a respondu; ayant davantage
recueilly de ses propos, qu'encor qu'elle ne soit
<em>lyonne</em>, elle ne layssoit d'estre yssue et tenir beaucoup
de la complexion du <em>lyon</em>, et que, sellon que le Roy la
traictera doulcement, il la trouvera doulce et traictable,
aultant qu'il le sçauroit desirer; et s'il luy est rude, elle
mettra peyne de luy estre le plus rude et nuysible qu'elle
pourra. Et s'est eslargie en aulcuns poinctz qui seroient
longs à mettre icy; lesquels néantmoins elle me les a bien
voulu fère sonner: et m'a prié de vous en mander ung entre
aultres qu'elle estime le plus considérable, mais je l'ay
supliée qu'elles mesmes le vous voulût escripre.</p>

<p>Et ay suivy à luy dire que j'avoys à luy toucher d'ung
aultre faict, qui estoit de très grande importance, comme
de celluy d'où avoit à dépandre l'establissement ou la ruyne
de toutz les fondementz de l'amityé qui se pouvoit espérer
pour jamays entre ce jeune prince, nostre nouveau Roy,
et elle; et lequel, s'il n'estoit remédié, pourroit engendrer
de la meffiance beaucoup entre eulx, pour les conduyre à
des discordes et malcontantements, qui, petit à petit, les
feroient, possible, tomber en ropture. Et de tant que
cella estoit au long fort bien déduict en une lettre de Vostre
Majesté du <span class="xs">XX</span><sup>e</sup> du passé, en laquelle toute la conception
de vostre cueur estoit clèrement expliquée, il estoit expédient,
<span class="pagenum"><a id="Page_192"> 192</a></span>
ou qu'elle prînt la peyne de la voyr, ou qu'elle eût
la patience de l'ouyr lire.</p>

<p>Et, là dessus, s'estant rendue fort attentifve, avec
quelque esbahyssement que ce pouvoit estre, m'a prié que
je luy voulusse lyre la dicte lettre, ce que j'ay faict; et
ayant layssé le premier article, qui estoit en chiffre, j'ay
commancé en l'endroict où est dict: <em>J'ay sceu certaynement
que aulcuns, qui sçavent beaucoup du secret
de la Royne d'Angleterre, se sont layssez entendre</em>,
etc., jusques à la fin du propos, qui concerne le malcontantement
qu'on vous a dict qu'elle avoit du Roy, de ce
qu'on luy avoit rapporté qu'il avoit mesdict d'elle. Et m'estant
arresté là dessus, pour entendre ce qu'elle me diroit,
s'estant trouvée ung peu surprinse, et n'avoyr encores bien
preste sa responce, elle m'a prié d'achever le reste de la
lettre, s'il y avoit chose dont j'eusse à luy parler.</p>

<p>Et ainsy j'ay continué les aultres articles, qui estoient
de l'espérance de la paciffication, des exploicts qui se faysoient
cependant en la guerre, du faict de M<sup>r</sup> le maréchal
de Dampville, de la maladye de M<sup>r</sup> le maréchal de
Cossé, de vostre bon desir à la justiffication de M<sup>r</sup> de
Montmorency et du dict S<sup>r</sup> de Cossé, de l'exécution du
comte de Montgommery et du faict des pleinctes des marchandz;
sur toutz lesquelz poinctz nous avons longuement
discouru. Mais j'ay ramené, le plus tost que j'ay peu, le
discours à silence, affin de retourner au premier article,
dont elle m'a prié que je le luy voulusse encor lyre ung
coup.</p>

<p>Et puis m'a dict que, quand bien elle auroit esté cy devant
offancée, ceste lettre luy apportoit maintenant tant de
satisfaction qu'elle avoit occasion de demeurer contante,
<span class="pagenum"><a id="Page_193"> 193</a></span>
et qu'elle n'avoit point sceu que le Roy eût mesdict d'elle,
car elle ne luy en avoit jamays donné occasion, ny il n'en
avoit eu le subject, ny, comme elle pensoit, aussy la volonté;
mais qu'elle ozoit bien dire qu'il l'avoit peu traicter
plus honnorablement qu'il n'avoit faict, car indubitablement
elle avoit eu l'intention et la volonté très bonnes vers
luy, de l'espouser, de bon cueur, et n'avoit attandu autre
chose sinon qu'il fît quelque déclaration de se contanter
de sa religyon en privé; et que lorsqu'elle pensoit l'avoyr
aulcunement eue, et qu'elle s'estoit tant advancé que d'envoyer
ung de ses conseillers, avec exprès pouvoir, pour
conclurre le propos par dellà, il s'estoit trouvé qu'il avoit
prins une aultre bien contrayre résolution. En quoy elle ne
vouloit pourtant ny pouvoit justement le blasmer d'avoyr
évité le mariage avec une vieille; mais elle me tournoit
dire, de rechef, que la bonne affection et la bonne façon,
dont elle avoit procédé vers luy, méritoit qu'il eût ung
peu plus d'honneste respect à elle.</p>

<p>Je luy ay réplicqué ce que j'ay estimé propre pour luy
ramantevoyr que les difficultez avoient tousjours procédé
d'elle, et de ceulx qui, pour elle, avoient manyé le propos;
et qu'il n'avoit tenu, sinon à elle mesmes et à eulx,
que ce prince n'eust esté tout sien. Et m'a semblé, Madame,
qu'elle a eu bien agréable la recordation d'aulcunes
choses qui avoient passé en cella; qui luy ont faict remettre
sur aulcuns gracieulx propos, qui ont donné une fort gracieuse
fin à cestuy cy.</p>

<p>Et lors je luy ay présentée la lettre que Vostre Majesté
luy escripvoit, laquelle, quand elle a veu qu'elle estoit toute
de vostre main, m'a demandé si je sçavoys de quoy ce pouvoit
estre; et je luy ay respondu que non, mais que, si
<span class="pagenum"><a id="Page_194"> 194</a></span>
c'estoit de chose qui procédât de mon advertissement,
j'estois là tout prest pour en respondre.</p>

<p>Elle m'a lors appellé à lyre avec elle la dicte lettre et
n'en a perdu ung seul mot, et s'est fort arresté sur ce
que Monseigneur le Duc vous avoit revellé la praticque,
et sur le poinct du secrettère, et de ce que vous affermiez
qu'il ne parloit que de luy mesmes, et de la part d'aulcuns
turbulans qui y mestoient les noms des deux princes, affin
qu'elle y adjouxtât plus de foy, et de ce que vous luy aviez
bien voulu escripre fort confidemment toute ceste hystoyre,
affin qu'elle ne se layssât tromper d'une si meschante négociation.
Et ayant longuement poisé toutz ces poinctz, et
iceulx releus plus de trois foys, avec diverses contenances,
elle a appellé le comte de Lestre qui s'est venu mettre sur
un genoul devant elle; dont je me suis levé.</p>

<p>Et, après qu'ilz ont eu conféré une petite espace de temps,
s'en estant retourné, elle m'a rappellé et m'a faict rassoyr.
Puis m'a dict, que c'estoit, à ce coup, que Vostre Majesté
s'estoit portée en vraye et naturelle mère vers elle,
et luy avoit monstré ung très expécial signe de grande amityé,
dont elle vous en remercyoit de tout son cueur; et
ne s'esbahyssoit plus, si vous aviez eu de la souspeçon
beaucoup, bien que, pour ne la vous augmenter davantage,
elle avoit différé de vous envoyer ung gentilhomme, qui
estoit tout prest, pour vous aller fère la condoléance du
feu Roy, vostre filz; et que, si plus tost elle eût eu vostre
lettre, indubitablement elle l'eût faict partir, mais que désormays
elle feroit de tout ung, d'envoyer ung milord vers
le Roy, vostre filz, et vers vous, aussytost qu'il seroit arryvé;
et qu'elle estoit bien ayse que Monseigneur le Duc
se fust ainsy acquitté du debvoir de bon filz à vous réveller
<span class="pagenum"><a id="Page_195"> 195</a></span>
ce qu'il sçavoit, ainsy que nature l'obligeoit de le fère, et
que c'estoit de luy que vous pourriés sçavoyr si elle luy avoit
faict proposer chose aulcune qui fût contre Voz Très Chrestiennes
Majestez, ny contre le repos de vos affères; et
qu'elle ne cognoissoit le secrettère ny nul de toutz les serviteurs
de son ambassadeur, mais qu'elle s'enquerroit qui
il pouvoit estre, pour le fère bien chastier; et vous prioit
d'approfondir davantage le dict affère, affin de luy en pouvoir
fère plus grande communicquation; et que vous pouviés
croyre qu'elle ne se layrroit circonvenir à fère jamays
chose qui vous peût offancer; et vous respondroit plus amplement
par une sienne lettre, affin de vous donner aultant
de satisfaction d'elle, en cest endroict, comme vous luy
en aviés faict recevoyr par celle que vous luy aviez escripte.</p>

<p>Je l'ay infinyement remercyé de sa bonne et vertueuse
dellibération, et n'ay rien oublyé de ce que j'ay estimé
pouvoir servir pour luy fère voyr que, non seulement elle
debvoit sçavoyr gré, mais qu'elle se debvoit réputer grandement
attenue à Vostre Majesté de cest advertissement.</p>

<p>Et, après ce propos, nous sommes entrés en devis de
don Bernardin de Mandossa, duquel elle m'a dict qu'encor
qu'il l'eût bien fort faicte presser de son audience, qu'elle
la luy avoit néantmoins remise après la mienne, et qu'elle
pensoit qu'il ne venoit poinct pour parler pour la France.</p>

<p>Je luy ay respondu que je ne faysois doubte qu'il ne vînt
pour remettre sur la parciallité de Bourgoigne, mais, de
tant qu'elle mesmes estoit le chef de la part françoyse par
deça, que je la supplyois de maintenir et deffendre bien ce
party, duquel elle se prévaudroit mieulx que de nul aultre
de la Chrestienté.</p>

<p><span class="pagenum"><a id="Page_196"> 196</a></span>
Et, sur ce, m'estant licencié d'elle, les seigneurs du conseil
m'ont détenu quelque temps, sur la déclaration qu'ilz
m'avoient auparavant faicte en ceste ville, et dict qu'ilz verroient
qu'est ce que réuscyroit de la bonne et honnorable
responce que je leur avoys rendue, car entendoient que les
désordres et injures continuent plus grands que jamays sur
leurs subjectz, et que freschement ung vaysseau de guerre
du Hâvre de Grâce avoit pillé ung navyre marchand anglois
qui venoit de Roan, quasy sur l'emboucheure de
la rivyère de Seyne. Dont le sieur de Walsingam m'a
baillé une nothe de leurs pleinctes, avec la marque, en
marge, de celles où ilz desireroient estre principallement
pourveu. Dont je vous supplye très humblement, Madame,
mander en Picardye, Normandye, Bretaigne et la Guyenne,
qu'on m'envoye aussy ung rolle des pleinctes des subjectz
du Roy, aulxquelles il n'a esté satisfaict par deçà, et ung
extrêt des jugementz donnés, depuis dix ans en çà, au
prouffit des Anglois, avec actuelle restitution, parce qu'on
exagère fort à ceste princesse que je ne luy en pourrois
fère apparoir d'une seule, et que ses subjectz sont mesprisez
et très maltraictés en France. Et sur ce, etc.</p>

<p class="right">Ce <span class="xs">XXIII</span><sup>e</sup> jour de juillet 1574.</p>

<p class="blockquote">
La dicte Dame m'a dict qu'elle a commandé de préparer les obsèques
du feu Roy, vostre filz, dont Vostre Majesté me commandera
si j'auray à m'y trouver, et si je assisteray au service, et à la cérimonye,
qui s'y fera sellon la religyon receue en ce royaulme.</p>

<p><span class="pagenum"><a id="Page_197"> 197</a></span></p>

<h2>CCCXCVI<sup>e</sup> DÉPESCHE</h2>

<p class="center">&mdash;du <span class="xs">XXVIII</span><sup>e</sup> jour de juillet 1574.&mdash;</p>

<p class="center">(<i>Envoyée exprès jusques à Calais par Jehan Monyer.</i>)</p>

<p class="hanging indent">
Audience accordée à don Bernardin de Mendoce envoyé du roi d'Espagne.&mdash;Gracieux
accueil qui lui est fait par la reine et par les seigneurs de la
cour.&mdash;Déclaration d'Élisabeth qu'elle ne mettra pas sa flotte en mer.&mdash;Promesse
d'une satisfaction sur la plainte de la reine-mère contre le secrétaire
de l'ambassadeur d'Angleterre en France.</p>

<p class="dest">A la Royne, Régente</p>

<p>Madame, je n'ay si tost esté party d'avec la Royne
d'Angleterre, de Redinc, le <span class="xs">XX</span><sup>e</sup> de ce moys, que don Bernardin
de Mendossa y est arryvé, lequel a esté honnorablement
receu, et elle luy a donné fort bénigne et fort favorable
audience, aultant de foys et si longuement qu'il l'a
desiré. Et s'est sa légation explicquée, pour la pluspart, en
la salle de présance, où les principaulx de la court et ceulx
du conseil sont intervenus à voyr comme il a présenté les
lettres du Roy, son Maistre, et qu'il a requis la continuation
de l'amityé, et qu'il a faict le mercyement de la bonne
responce qu'elle avoit rendue, touchant l'armée d'Espaigne,
d'en avoyr accordé le passage libre, et l'entrée, et refraychissementz,
dans les portz de ce royaulme; et comme il
luy a offert les angloys qui avoient esté prins en Flandres,
ainsy que le grand commandeur les avoit desjà faictz reconduyre
par deçà; desquelz il n'imputoit nullement à elle,
mais à leur propre affection ce, qu'ilz avoient suyvy le prince
d'Orange, ainsy qu'il y avoit bien, parmy leurs compagnies
hespaignols, aussy des gentilshommes angloys, vaillantz et
de grand cueur; qui cherchoient, les ungs et les aultres, de
<span class="pagenum"><a id="Page_198"> 198</a></span>
voyr la guerre; et que le Roy, son Maistre, ne desiroit rien
tant que de renouveller et confirmer plus estroictement
que jamays avec elle les anciennes amityés et alliances de
Bourgoigne, sellon qu'il avoit mandé aulx députés de
Flandres, qui estoient icy, qu'ilz eussent à composer,
commant que ce fût, avec elle et avec ses subjectz, ces
derniers différends des prinses, en la façon qui plus la pourroit
contanter.</p>

<p>De toutz lesquelz propos elle a monstré de demeurer infinyement
bien satisfaicte, et a confirmé, tout hault, les
mesmes seuretés et resfraychissementz, qu'elle avoit octroyé
pour l'armée d'Espaigne; et a remercyé grandement
le renvoy des anglois, non pour l'amour d'eux, car estoient,
disoit elle, sans adveu et dignes de chastiement, mais pour
le respect que le Roy d'Espaigne avoit voulu avoyr à elle;
qui luy avoit monstré en cella, et en plusieurs aultres
choses, beaucoup de vrays signes de l'amityé qu'il luy portoit;
et qu'elle seroit par trop ingrate, si elle ne luy rendoit
pareils bons tesmoignages de la sienne, sellon qu'elle
se recognoissoit obligée à luy de la vye, et de l'estat, et du
lieu qu'elle tenoit; et que, pour luy fère foy de la confiance
qu'elle vouloit avoyr en luy, qu'elle ne métroit ung seul
navyre de guerre dehors; ains estimeroit que ce seroit luy,
puisqu'il avoit, à présent, des forces en mer, qui se trouveroit
armé pour elle, si quelqu'ung la vouloit offancer,
monstrant cesser de son armement en faveur du dict Roy
Catolicque, bien qu'auparavant elle l'eût ainsy résolu de
fère.</p>

<p>Néantmoins, sur cette tant ouverte démonstration sienne,
il n'y a eu celluy de sa court qui n'ayt mis peyne de monstrer
aussy quelque signe de bonne affection, vers le dict
<span class="pagenum"><a id="Page_199"> 199</a></span>
Roy Catholicque, au dict don Bernardin, et que la générale
inclination de ce royaulme estoit à l'alliance de
Bourgoigne.</p>

<p>Or a il eu, depuis, une plus longue et plus privée communicquation
avec elle, et a praticqué bien fort estroictement
avec milord trézorier, mais beaucoup plus estroictement
avec milord de Lestre, et a esté, sellon qu'on m'a
dict, bien instruict par M<sup>e</sup> Athon, qui ne l'a layssé sans
guyde et sans le bien addresser en tout ce qu'il a eu à fère.
Et après avoyr esté bien caressé, festoyé, entretenu, mené
à la chasse, mangé à la table de la dicte Dame, et honnoré
d'une chayne de huict centz escus, avec d'autres présentz
d'hacquenées et de lévriers, que les seigneurs luy ont
donné, il a esté fort gracieusement licencié. Et luy a esté
ordonné deux navyres de guerre de la dicte Dame pour le
repasser dellà.</p>

<p>Je ne sçay encores sur quoy a esté sa secrette négociation,
ny quelles autres bonnes responces il emporta; mais
je feray dilligence de vous en pouvoir bientost mander
quelque chose.</p>

<p>Cepandant j'ay travaillé de sçavoyr comme la dicte
Dame demeuroit bien satisfaicte de Vostre Majesté, depuis
ma dernière audience; et il m'a esté rapporté qu'elle
avoit esté plusieurs foys en conseil avec les deux milords
trézorier et de Lestre, et avec M<sup>r</sup> de Walsingam, sur ce
que je luy avoys dict et porté par escript; et qu'elle avoit
fort curieusement faict examiner le secrettère de son ambassadeur,
duquel ne se rapportant sa responce au contenu
de vostre lettre, ilz jugeoient que Vostre Majesté avoit
plus procédé par conjecture, à l'escripre, que par certeyne
science. Et néantmoins le comte de Lestre m'a depuis
<span class="pagenum"><a id="Page_200"> 200</a></span>
mandé que la dicte Dame ne vouloit, en façon du monde,
que vous demeurissiés sans satisfaction; dont vous escriproit,
de sa main, et vous renvoyeroit le secrettère, affin
que, s'il ne se pouvoit bien justiffier, vous le fissiez ainsy
bien chastier comme sa témérité le méritoit; et qu'elle le
feroit passer devers moy, affin que je l'interrogeasse davantage,
et m'envoyeroit sa lettre pour Vostre Majesté, ou
bien la coppie d'icelle; et que le dict comte me prioit,
surtout, que je misse peyne d'oster et d'effacer de vostre
opinion que jamays il ayt esté rapporté à la dicte Dame
que le Roy, vostre filz, ait mesdit d'elle, car ne l'avoit jamays
entendu, ny oncques n'avoit eu peur ny souspeçon
qu'il le deût fère.</p>

<p>Je me resjouys infinyement de ce qu'il plaist à Dieu favorizer
et facilliter le retour du Roy, vostre filz. C'est ung
bien qui se sent grand et universel en toute la Chrestienté,
et qui est incomparable à nous, ses subjectz; et m'aperçoy
bien que ses affères et ceulx de son royaulme se vont de
tant plus relevans que la nouvelle continue qu'il approche.
Je vous envoye, de l'extrêt des pleinctes de ceulx cy, celles
qu'ilz desirent estre principallement satisfaictes; dont vous
plerra y fère pourvoir. Et sur ce, etc.</p>

<p class="right">Ce <span class="xs">XXVIII</span><sup>e</sup> jour de juillet 1574.</p>

<p><span class="pagenum"><a id="Page_201"> 201</a></span></p>

<h2>CCCXCVII<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour d'aoust 1574.&mdash;</p>

<p class="center">(<i>Envoyée exprès jusques à la court par Grognet, mon secrettère.</i>)</p>

<p class="hanging indent">
Arrêt fait à Rouen sur les navires et marchandises des Anglais.&mdash;Nouvelles
plaintes à ce sujet.&mdash;Nécessité de révoquer promptement cette mesure.&mdash;&mdash;Nouvelles
d'Écosse et de Marie Stuart.</p>

<p class="dest">A la Royne, Régente</p>

<p>Madame, jusques à ceste heure, j'ay tenu Vostre Majesté,
la plus soigneusement que j'ay peu, bien advertye de
l'estat des choses de deçà, et comme l'on a esté, deux
et troys, et plusieurs foys, en dellibération de mettre une
armée de mer dehors; et comme ceste princesse a esté fort
sollicitée de se déclarer pour les eslevez de France, et infinyement
pressée, par ceulx qui voudroient bien qu'elle eût
desjà rompu avecques vous, qu'elle permît à ses subjectz
de prendre leur revenche sur mer des déprédations que les
Françoys leur ont faictes; et comme j'ay mis peyne de
divertyr ces choses, et de fère que la dicte Dame les ayt
mises en suspens, sur l'assurance que je luy ay donnée
que Vostre Majesté la continuera en la mesme ligue et
confédération avec le Roy, vostre filz, qu'elle l'a eu avec
le feu Roy, son frère; de sorte que, nonobstant qu'elle
ayt eu quelque peu d'indignation, dans son cueur, de ce
qu'il luy a semblé que vous l'aviez tenue trop suspecte, et
que, là dessus, l'on luy ayt faict recevoyr, avec trop grande
et par trop extraordinayre faveur, ceste dernière légation
du Roy d'Espaigne, néantmoins j'avoys desjà tiré d'elle
qu'elle persévèreroit très constamment en l'amityé de Voz
<span class="pagenum"><a id="Page_202"> 202</a></span>
Majestez Très Chrestiennes, si vous ne vouliés poinct départir
de la sienne.</p>

<p>Maintenant j'ay à vous dire, Madame, que, depuis deux
jours, les seigneurs de ce conseil m'ont renvoyé une certeyne
remonstrance que les principaulx bourgeoys de Londres
sont allez présenter à la dicte Dame, et à eulx; et
m'ont faict venir les mesmes bourgeoys pour m'en signiffier
l'occasion, laquelle est toute fondée sur l'arrest qui a
esté faict en Normandye de leurs biens, navyres, marchandises
et facteurs. Dont l'allarme en est grande en ceste
ville, et n'en est pas petite en ceste court, m'ayantz,
des deux costés, faict de fort vifves et fort grandes instances
qu'ilz puissent estre promptement esclarcys de l'intention
de Vostre Majesté en cest endroict, affin de pourvoyr à
leurs affères.</p>

<p>A quoy je leur ay respondu, le plus gracieusement qu'il
m'a esté possible, que cest arrest, à mon advis, provenoit
de l'ordre que Vostre Majesté avoit auparavant mandé
qu'on mît en la frontyère, pour l'assurer à la venue de
l'armée d'Espaigne, et au sortyr de celle qui se préparoit,
icy, et non pour innover chose aulcune contre les traictez;
et que de ce j'en avoys ung grand argument par une lettre
de Vostre Majesté, du <span class="xs">XVI</span><sup>e</sup> du passé, par laquelle me
mandiés d'avoyr escript à M<sup>r</sup> de La Meilleraye qu'il fît
promptement rendre à un angloys son navyre, et marchandises
et biens, qui luy avoient esté prins assez près
du Hâvre de Grâce, avec toutz les dommages et intéretz,
chose qui monstroit bien qu'il n'y avoit aulcune innovation
contre ce royaulme: ce qui les a ung peu modérez. Néantmoins,
parce que aulcuns de leurs facteurs sont passez icy,
toutz effrayez des difficultez qu'on leur a faictes par dellà,
<span class="pagenum"><a id="Page_203"> 203</a></span>
ilz m'ont fort pryé d'envoyer ung des miens, tout exprès,
devers Vostre Majesté, affin de sçavoyr comme il en va,
et ne les en tenir en suspens. Dont, Madame, si avez dezir
que les choses s'entretiennent paysibles, de ce costé,
je vous supplye très humblement me commander de leur
fère quelque bonne responce, et qu'escripviés tout d'ung
trein, en Normandye, qu'on lève le dict arrest, et qu'on
ouvre le passage aulx Angloys; ayant à vous dire davantage
que sur ceste nouveaulté, qu'on leur a faicte par dellà, ilz
ont incontinent mandé aulx officiers de la maryne, icy,
de fère nouvelles provisions pour leurs navyres, parce que
le gouverneur de Fleximgues a desjà achepté et enlevé
celles qui estoient auparavant faictes, et les a transportées
en Hollande, à cause que l'armée du grand commandeur
empesche que nuls vivres puissent venir, du costé de terre,
dans les villes et places du dict pays. Et ainsy l'on a commancé
de tuer nouvelle cher; mais, à mesure que les choses
yront en avant, j'en donray advis à Vostre Majesté, ayant
cepandant envoyé le S<sup>r</sup> de Vassal, jusques en ceste court,
fère, pour ce regard, et sur quelques aultres occasions,
une particullière négociation avec aulcuns qui sont de bonne
intention. Et j'espère que je pourray contenir encores les
choses, et vous mander, dans bien peu de jours, à quoy
elles auront à devenir; qui cependant vous supplye très
humblement, Madame, de vouloir non seulement dissimuler
que demeuriez plus en souspeçon de ceulx cy, et que le Roy
pareillement le dissimule, mais que toutz deux monstriés
de vouloir prendre de la confiance d'eux, ou certaynement
vous les vous acquerrez pour tout déclarez ennemys.</p>

<p>Le secrettère de leur ambassadeur vous sera bientost
renvoyé, et la dicte Dame vous escripra, de sa main; laquelle
<span class="pagenum"><a id="Page_204"> 204</a></span>
cepandant continue son progrès vers Bristol, bien
joyeuse de ce que le comte d'Oxfort est retourné à son
mandement, encor que milord Edwart soit demeuré.</p>

<p>M<sup>e</sup> Quillegreu est encores en Escoce, lequel assure fort
que les choses y continuent paysibles par dellà. Et, de faict,
le comte d'Honteley est venu à Lillebourg, et le comte
de Morthon faict semblant de s'estre fort racointé avecques
luy, qui, en ceste confiance, s'en va bientost visiter paysiblement
le pays du North jusques à Abredin, car aultrement
il n'y fût point allé qu'avec des forces. Il faict
réparer le chasteau de Lillebourg. Et milord S<sup>t</sup> Jehan, Escossoys,
est venu, depuis peu de temps, en ceste ville, lequel
sollicite d'y pouvoir demeurer sans souspeçon, ou
bien qu'on luy baille passeport de se pouvoir retirer en
France ou bien en Italye. Le Prince d'Escoce se porte fort
bien, et la Royne d'Escoce, sa mère, aussy assez bien de
sa santé; laquelle envoye ung gros pacquet de lettres à
M<sup>r</sup> de Glasgo, son ambassadeur, pour le distribuer à Voz
Majestez Très Chrestiennes et à ses aultres parantz par
dellà. Sur ce, etc. <span class="i2">Ce <span class="xs">III</span><sup>e</sup> jour d'aoust 1574.</span></p>

<h2>CCCXCVIII<sup>e</sup> DÉPESCHE</h2>

<p class="center">&mdash;du <span class="xs">VIII</span><sup>e</sup> jour d'aoust 1574.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Nouvelles plaintes à raison de prises nouvellement faites sur les Anglais.&mdash;Voyage
du roi en Italie.&mdash;Présence de l'ambassadeur au service célébré à
Londres en mémoire du feu roi.</p>

<p class="dest">A la Royne, Régente</p>

<p>Madame, ce que j'ay respondu, sur la plaincte que les
<span class="pagenum"><a id="Page_205"> 205</a></span>
seigneurs de ce conseil m'avoient renvoyée des bourgeoys
de cette ville, et la dilligence, qu'ilz ont veu que j'ay mise,
de vous dépescher promptement mon secrettère pour aller
procurer leur satisfaction, a esté cause qu'on a mandé de
cesser la provision des navyres, et que seulement l'on eût
à tenir deux centz b&oelig;ufs à l'herbe, et disposer des aultres
victuailles et des hommes et marinyers en façon que le tout
peût estre prest, le cinquiesme jour après que le premier
mandement leur en seroit faict. Mais, depuis, les mesmes
bourgeoys me sont venus crier qu'ung leur navyre, qui
estoit de grand valleur, avoit de nouveau esté prins et pillé,
dans la rivyère de Seyne, par troys navyres françoys, l'ung
du Hâvre, l'autre de Fescamp, et l'aultre de Bretaigne, et
qu'ilz n'attandoient sinon l'heure qu'on leur rapportât la
perte d'aultres cinq de leurs vaysseaulx, qui ne sont pas
moindres, lesquelz on tenoit arrestez dedans la dicte rivyère,
et les pirates les attandoient à l'yssue pour les piller; et
qu'il n'estoit pas possible qu'ilz peussent plus supporter les
grandes injures et violences que les Françoys leur faysoient.
A quoy je n'ay eu que respondre, sinon d'assurer ces gens
de bien que Vostre Majesté estoit extrêmement marrye
que la navigation n'estoit plus seure, et qu'il n'avoit tenu
à elle qu'il n'y eût desjà esté pourveu, ayant faict offrir à
la Royne, leur Mestresse, de mettre, par commune intelligence
avec elle, aultant de navyres de conserve, en mer,
comme elle y en voudroit mettre, de sa part, mais qu'elle
ny ceulx de son conseil n'y avoient encores voulu entendre;
et que tout le désordre provenoit du support qu'on
faysoit, en ce royaulme, à ceulx de la nouvelle religion,
qui alloient piller les Catholicques. Ce que la pluspart
d'eux ont confessé estre vray, et ne l'ont moins détesté
<span class="pagenum"><a id="Page_206"> 206</a></span>
que moy. Néantmoins, Madame, je supplye très humblement
Vostre Majesté de mander aulx gouverneurs de Normandye
que, pour la réputation de la couronne, et pour
l'entretènement de la paix, ilz vueillent tenir le faict du
commerce et de la navigation en quelque meilleur estat
qu'il n'est.</p>

<p>Ceulx cy commencent de n'espérer plus, tant qu'ilz faysoient,
l'accord d'entre le grand commandeur de Castille
et le prince d'Orange; et si, se parle, entre eulx, que la
venue du Prince de Condé est retardée, mais ilz ont bien
quelque opinyon que le Roy, à son retour, voudra remettre
la paix en son royaulme. Et n'est pas à croyre, Madame,
en quelle admiration ung chacung, icy, a ce qu'on
escript, d'Italye des grands appretz qui s'y font pour
honnorer le passage du Roy, vostre filz, et que toutz les
potentats du pays concourent à luy aller au devant. De quoy
aulcuns sont aussy aises comme si c'estoit pour leur propre
prince; et les aultres en restent touts estonnés: et milord
de Windesor, qui est à Venise, en a mandé ung grand
discours en ceste court. Dont je verray ce que ceste princesse
m'en dira, quand je l'iray trouver, à la première
occasion que Vostre Majesté m'en donra, après ceste vostre
dépesche, que je viens de recepvoyr, du <span class="xs">XXIII</span><sup>e</sup> du passé,
laquelle contient bien des matières d'importance, mais non
propres pour aller tretter d'icelles seules avec la dicte Dame;
et aussy que je me suis arresté icy pour les exèques, qu'on
a faictes, le <span class="xs">VII</span><sup>e</sup> de ce moys, du feu Roy, vostre filz, assez
magnificques; où milord trézorier est intervenu pour la
Royne, sa Mestresse, avec plusieurs aultres milords; par
où l'on a bien voulu fère voyr qu'on tenoit le deffunct pour
ung grand amy et confédéré de ceste couronne, qui est
<span class="pagenum"><a id="Page_207"> 207</a></span>
une démonstration qui tend à vouloir persévérer vers le
Roy, son frère, si, d'avanture, les choses sont gracieusement
conduictes. Je m'y suis trouvé, à l'instance de la dicte
Dame et à la leur, avec protestation que c'estoit seulement
pour ne refuzer d'assister à l'acte de gratitude de ceste
princesse vers le feu Roy, et pour ne la mettre en aulcun
doubte que Voz Majestez Très Chrestiennes ne vueilliés
persévérer tousjours fort constamment vers elle; mais ce a
esté sans y fère ny dire chose qui n'ayt beaucoup plus
monstré de n'approuver que de donner tant soit peu d'aprobation
à leurs cérymonies. Et me suis excusé d'aller à l'offrande,
bien qu'on m'y ayt semond, et qu'on m'ayt remonstré
que c'estoit la coustume.</p>

<p>Il y a, icy, encores quelque petit nombre de cappitaines
et soldatz françoys, de la nouvelle religyon, qui parlent
entre eulx de la surprinse de quelque place en France;
mais je n'en puis si tost descouvrir la particullarité. Et sur
ce, etc.    <span class="i2">Ce <span class="xs">VIII</span><sup>e</sup> jour d'aoust 1574.</span></p>

<p class="blockquote">Les choses d'Espaigne se vont fort accommodant avec ceulx cy, et
faict on tenir prest un gentilhomme, pour l'envoyer devers le Roy
Catholicque, ainsy qu'on faict aussy apprester ung milord, pour le
dépescher devers le Roy, vostre filz.</p>

<p><span class="pagenum"><a id="Page_208"> 208</a></span></p>

<h2>CCCXCIX<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour d'aoust 1574.&mdash;</p>

<p class="center">(<i>Envoyée exprès jusques à Calais par Jehan Mounyer.</i>)</p>

<p class="hanging indent">
Irrésolution des Anglais.&mdash;Sollicitations des protestans de France pour obtenir
des secours.&mdash;Instances de l'ambassadeur auprès des réfugiés afin de les
engager à recourir au roi.&mdash;Nouvelles d'Écosse.&mdash;Négociation des Pays-Bas.</p>

<p class="dest">A la Royne, Régente</p>

<p>Madame, je n'ay pas esté avec milord trézorier durant
les exèques, qu'il a célébrées, icy, au nom de la Royne,
sa Mestresse, pour le feu Roy, vostre fils, sans le mettre
en propos de confirmer, à ce nouveau règne, l'amityé qui
a duré tout le règne passé, affin de sentir en quelle disposition
sa dicte Mestresse et eulx de son conseil en estoient.
Qui m'a respondu honnorablement plusieurs choses, les
unes généralles, les aultres particullières, et les aultres indifférentes,
lesquelles seroient bien longues à les mettre
toutes, icy; mais, en substance, il a esté facille de recueillyr,
de son dire, que la dicte Dame et eulx ont remis de
prendre leur résolution, vers le Roy, jusques à ce qu'ilz
voyent comme il se déportera à cestuy sien advènement à
la couronne, et comme il commencera l'entrée de son règne;
en quoy ne fault doubter qu'ilz ne remarquent, de
près, tout ce qui s'y fera, et qu'ilz ne se forment une impression
que la suyte en doibve estre semblable. Bien m'a
il dict que ce qu'il estimoit, à présent, estre besoing de plus
promptement pourvoyr, estoit celle plaincte de leurs marchandz
et subjectz qu'ilz m'avoient renvoyée, à laquelle
ils avoient à adjouxter plusieurs excès nouveaulx, qui estoient
<span class="pagenum"><a id="Page_209"> 209</a></span>
par trop insupportables, et sur lesquels la Royne,
sa Mestresse, ne pouvoit plus dényer sa provision, si elle
ne vouloit renoncer à sa couronne; et mesmement que ses
subjectz la supplioient qu'aulmoins elle leur permît de se
revencher sur les mesmes françoys qui les avoient oultragés
et endommagez.</p>

<p>A quoy je luy ay oposé plusieurs raysons, et allégué
beaucoup d'inconvénients, qui adviendroient de cella, et
luy ay exibé des plainctes, aussi récentes, des nostres,
comme estoient celles dont il me parloit des leurs; et qu'en
effaict, il falloit que, par commune intelligence, Voz Majestez
Très Chrestiennes, et la Royne, Sa Mestresse,
fissiés cesser ces désordres, et qu'on ne donnât ny retraicte,
ny faveur, en ce royaulme, à ceulx de la nouvelle religyon
qui alloient piller les Catholicques, ce qu'il n'a nullement
contredict; ains m'a assuré que, sellon qu'il n'avoit jamays
approuvé telles choses, il en parleroit vifvement à la Royne,
sa Mestresse, laquelle il alloit trouver, le jour ensuyvant,
pour luy ramener le comte d'Oxfort, son beau fils. Lequel
il espéroit qu'elle le verroit très volontiers pour s'estre bien
fort vertueusement acquité vers son service, quand il a
esté en Flandres, où non seulement il n'avoit voulu fréquenter
le comte de Vuestmerland ny la comtesse de
Northomberland, mais ne les avoit voulu ny voyr, ny ouyr,
ny nul des fuitifs de ce royaulme.</p>

<p>J'ay depuis receu la lettre de Vostre Majesté, du <span class="xs">XXVII</span><sup>e</sup>
du passé, laquelle j'ay envoyée communiquer au comte
de Lestre par le S<sup>r</sup> de Vassal, affin d'en fère part à la
Royne, sa Mestresse; et ay envoyé, par mesme moyen,
à M<sup>r</sup> de Walsingam, une coppye de la patante qu'avez faicte
expédier en faveur des Angloix. Il est arryvé icy, d'Allemaigne,
<span class="pagenum"><a id="Page_210"> 210</a></span>
ung françoys, qu'on m'a dict s'appeler, de son
propre surnom, Poutrin, mais il se faict nommer Dupin,
lequel a esté négocier en ceste court, et les ministres, avec
aulcuns aultres principaulz protestantz, le sont allez assister.
Qui ont, toutz ensemble, ainsy qu'on me l'a rapporté,
fort instamment pressé d'avoir argent ou crédit de ceste
princesse pour fère la levée, en Allemaigne; mais, après
beaucoup de réplicques, d'ung costé et d'aultre, elle les a
remis à attandre ung peu que le temps luy appreigne ce
qu'elle debvra fère; et ainsy ilz sont temporisans, icy, ceste
espérance.</p>

<p>J'ay faict admonester les principaulx françoys de la nouvelle
religyon, qui sont encores par deçà, d'aller au devant
du Roy, vostre filz, et qu'avec le debvoir de leur obéyssance
ilz luy facent eulx mesmes entendre leurs requestes,
sur ce qu'ilz desirent de Sa Majesté pour le repos et seureté
de leurs personnes, biens et conscience, leur assurant
que Vostre Majesté leur assistera. Et ay faict presser le
vydame de Chartres, lequel semble s'apprester pour passer
en Allemaigne, le chassant d'icy la nécessité, qu'il vueille
attandre la déclaration de la bonne volonté et intention
de Voz Majestez, à ce commencement de ce nouveau
règne.</p>

<p>Je ne sçay encores comme luy et les aultres en uzeront;
tant y a qu'il m'a mandé que Vous, Madame, sçavez bien
qu'il vous est, et ne peut, ny veult vous estre aultre que
très bon et très humble serviteur, et qu'il avoit fondé toute
son espérance et la resource de toutz ses affères, sur la
bonne opinyon qu'il pensoit que Vostre Majesté eût de luy;
mais qu'il avoit bien senty tout le contrayre, en son procès
de Chavamoye, et qu'il croyoit estre vray, ce qu'on disoit:
<span class="pagenum"><a id="Page_211"> 211</a></span>
que Vostre Majesté ne faysoit bien sinon à ceulx qui s'efforçoient
de vous fère du mal.</p>

<p>J'attands, d'heure en heure, le retour d'ung escossoys,
lequel j'ay, longtemps y a, faict acheminer à Lillebourg,
pour observer M<sup>e</sup> Quillegreu, et pour me rapporter, au
vray, l'estat des choses de dellà, et comme je y pourray
escripre, et où adresser mes lettres. Il m'a cependant adverty
que la payx s'y entretient aulcunement, et que le
comte de Morthon et celuy d'Honteley sont, de vray, assez
bien ensemble; et qu'icelluy de Honteley demeure à Lillebourg,
pendant que l'autre va tenir la justice à Abredin, et
vers le North, (comme ostâges l'ung pour l'autre); et que
toutz les grands d'Escosse ont presté l'obéyssance au dict
de Morthon, réservé le comte d'Arguil, qui, pour ceste
occasion, est mis au ban; et qu'on y parle d'entretenir fermement
la ligue avecques la France.</p>

<p>Les depputés, qui vacquent, icy, sur les différens des
Pays Bas, sont fort près de conduire l'accord, et m'a l'on
dict qu'il se fait quelque forme de récompense aulx mutuelz
subjectz, de laquelle l'on pense qu'encore que, de pas ung
des costez, l'on ne s'en ayt bien à contanter, néantmoins,
parce que les princes ne veulent poinct de différent, que
nul ne s'y oposera. Et desjà la flotte des leynes est partye
de ceste rivyère pour aller à Bruges, et delà en Anvers,
ainsy qu'on avoit auparavant accoustumé de le fère.</p>

<p>Je loue Dieu, de bon cueur, de ce qu'il luy plaist donner
toute facillité et bon rencontre au voïage du Roy, vostre
filz, et prie Dieu qu'il le vous vueille rendre, bientost,
bien sain et bien joyeulx. Et sur ce, etc.</p>

<p class="right">Ce <span class="xs">XIII</span><sup>e</sup> jour d'aoust 1574.</p>

<p><span class="pagenum"><a id="Page_212"> 212</a></span></p>

<h2>CCCC<sup>e</sup> DÉPESCHE</h2>

<p class="center">&mdash;du <span class="xs">XVII</span><sup>e</sup> jour d'aoust 1574.&mdash;</p>

<p class="center">(<i>Envoyée exprès jusques à Calais par Nicolas de Malehape.</i>)</p>

<p class="hanging indent">
Préparatifs faits secrètement pour secourir la Rochelle.&mdash;État de la négociation
des Pays-Bas.&mdash;Incertitude sur le départ de la flotte d'Espagne.</p>

<p class="dest">A la Royne, Régente</p>

<p>Madame, ayant, le tréziesme du présent, receu la dépesche
de Vostre Majesté, du <span class="xs">V</span><sup>e</sup>, j'ay incontinent envoyé
là, où j'ay quelque intelligence, pour fère dilligemment
observer les choses aulxquelles me commandiés prendre
garde. Et j'ay trouvé que, sur ung pacquet qui est arryvé,
à ceste princesse, le <span class="xs">IX</span><sup>e</sup> de ce moys, de son ambassadeur
qui est en France, elle luy a incontinent renvoyé son secrettère
Thomas Wilx, celuy mesmes, à mon advis, dont
Vostre Majesté m'a cy devant faict mencion, lequel est
party de ceste ville, le <span class="xs">XII</span><sup>e</sup>, mais non en grande dilligence,
car a emmené deux hacquenées, comme s'il alloit à
journées; et a esté conférer avec les ministres et aultres
principaulx françoys de la nouvelle religyon, qui sont encores
icy, sans passer nullement devers moy, bien qu'on
m'eût assuré qu'il luy seroit commandé de le fère. Et, bien
peu d'heures après, ung allemant, d'assez bonne apparance,
qui estoit party de Paris, le <span class="xs">X</span><sup>e</sup>, est arrivé icy, le
tréziesme fort matin; et incontinent, a passé oultre vers
ceste court, à Bristo, où j'ay aussytost dépesché de mon
costé, affin d'estre adverty comme et avec qui il négocyera.
Et n'est pas à croyre, Madame, combien la venue du Roy,
et les levées des reytres et suysses, qui sont entrés, pour
<span class="pagenum"><a id="Page_213"> 213</a></span>
son service, en France, meuvent diversement les affections
de ceulx cy, et font diverses impressions en eulx, et en
ceulx des aultres nations, françoys, allemans, flammants,
et encores italiens et hespaignols, qui sont en ceste ville;
dont se faict plusieurs discours, et beaucoup de gageures,
entre eulx, sur ce qui debvra advenir. Et cependant ceulx
de la nouvelle relligyon ont envoyé, en Hambourg et
Emdhem, fère provision d'armes et de poudre, et de monitions
de guerre, et en cherchent de toutes partz, secrettement,
en ce royaulme, pour envoyer à la Rochelle.</p>

<p>Les depputés qui vacquoient icy, pour le Roy d'Espaigne,
sur les différends des Pays Bas, se sont condescendus
presque à tout ce que les Angloix ont voulu, réservé à ung
seul poinct, sur lequel eulx et les principaulx marchands
de ceste ville sont allez trouver les seigneurs de ce conseil,
à Bristo, qui les en mettront, ainsy que chascun pense,
fort facillement d'accord.</p>

<p>L'on commance fort à doubter de la venue de l'armée
d'Espaigne, s'entendant que celle du Turc va à Tuniz; et
que desjà la sayson, pour venir par deçà, s'en va passer.
Néantmoins Goaras dict qu'il luy est arryvé ung pacquet du
Roy d'Espaigne, qui s'adresse à Péro Mélendès, pour le
luy dellivrer, au premier port que l'ung de ses vaysseaulx
abordera, en ce royaulme; par où il publie que l'armée estoit
desjà partye. Et sur ce, etc.</p>

<p class="right">Ce <span class="xs">XVII</span><sup>e</sup> jour d'aoust 1574.</p>

<p><span class="pagenum"><a id="Page_214"> 214</a></span></p>

<h2>CCCCI<sup>e</sup> DÉPESCHE</h2>

<p class="center">&mdash;du <span class="xs">XXIIII</span><sup>e</sup> jour d'aoust 1574.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">
Félicitation au roi sur son retour en France.&mdash;Demande par l'ambassadeur
de son rappel.&mdash;<em>Mémoire général.</em> Détails de la négociation de don Bernardin
de Mendoce.&mdash;Ses efforts pour renouer l'alliance de l'Angleterre et de
l'Espagne.&mdash;Démarches de l'ambassadeur pour rompre ses projets.&mdash;Confidences
de Leicester sur les offres qui lui avaient été faites par le roi d'Espagne
lors de l'avènement d'Élisabeth.&mdash;Ses plaintes de l'abandon où le laisse
la France.&mdash;Nécessité où il se trouve d'accepter les nouvelles offres des
Espagnols.&mdash;Hésitation d'Élisabeth à se prononcer entre la France ou l'Espagne.&mdash;Vive
recommandation de l'ambassadeur pour que la légation
annoncée par Élisabeth soit bien reçue en France.</p>

<p class="dest">Au Roy.</p>

<p>Sire, sellon le debvoir et servitude que j'ay à Vostre
Majesté, je la supplie très humblement avoyr agréable
que je luy puisse, d'icy en hors, par le S<sup>r</sup> de Vassal, avec
la présente, très humblement bayser les mains, et me conjouyr,
avec elle, ainsy de parolle et par escript, comme
je le fay infinyement du profond de mon cueur, de son
heureulx retour; sur lequel je fay ceste dévote prière à
Dieu, que tout ainsy qu'il luy a pleu de le guider, et le
rendre favorizé des plus souverains princes et potentatz
de la terre et de toutz les peuples, où elle a passé, et le
rendre encores non moins desiré de ses bons et naturels
subjectz que leur propre vye, qu'ainsy sa divine providence
vous vueille maintenant, Sire, introduyre en ung
règne qui soit d'une continuelle félicité à Vostre Majesté,
et d'ung bien assuré et perdurable repos à voz subjectz;
et qu'il vous face aussy contant de la fidelle obéyssance
qu'ilz vous doibvent, comme ilz vivront très heureulx soubz
<span class="pagenum"><a id="Page_215"> 215</a></span>
vostre légitime et souverayne authorité. Il ne fault pas
qu'on juge autrement des extrêmes difficultez que Vostre
Majesté, par une grande magnanimité de cueur, en s'en
venant, et la Royne, vostre mère, par une singullière prudence,
eu vous attandant, avez, l'ung et l'autre, vertueusement
surmontées, sinon que, par là, Dieu a déterminé,
sellon le grand soing qu'il a tousjours eu de la couronne
de France, de la restablir bientost en quelque meilleur
estat et en plus d'esplandeur qu'on ne l'a veue de longtemps.
Et Dieu vueille que, pour ce regard, Vostre Majesté
me répute, en quelque endroict, digne de son service; car
je n'ay, pour nulle aultre occasion qui soit au monde,
plus cher le restant de mes jours que pour les dédyer
toutz à très humblement vous en fère.</p>

<p>Je desire bien que les choses d'icy vous soient entièrement
cognues, affin de prendre advis comme vous conduyre
vers celles qui, en l'endroict de ceste princesse et de son
royaulme, peulvent concerner le présent estat des vostres.
Et s'il vous plaist, Sire, vous souvenir des termes, où l'on
en estoit, quand partistes pour vostre royaulme de Pouloigne,
sellon que, jusques allors, je vous en avoys tousjours
rendu bon compte; et entendre, à ceste heure, de
la Royne, vostre mère, ce que, depuis, du vivant encores
du feu Roy, vostre frère, et, après qu'elle a esté Régente,
je luy en ay ordinairement mandé, joinct l'ample instruction
que, par le S<sup>r</sup> de Vassal, présent porteur, je vous en
envoye, et ce que luy mesmes, par qui j'ay souvent négocyé
avec des principaulx de ce conseil vous en dira, il ne vous
sera malaysé d'eslire, entre plusieurs expédients là dessus,
celluy qui plus conviendra au bien de voz affères. Une
chose vous supplyè je très humblement, Sire, de considérer:
<span class="pagenum"><a id="Page_216"> 216</a></span>
qu'il y a ung grand nombre d'ans que nulle entrée de règne
n'a esté si curieusement observée, en la Chrestienté, que
sera la vostre, ny nuls actes de prince plus dilligemment
remarqués que ceulx que vous y ferés; que tant plus, sur ce
commancement, l'on les verra bien et sagement et sans
précipitation conduictz au seul but du bien et utillité de
vostre couronne, tant plus Vostre Majesté en demeurera
redoubtée de ses voysins, et creincte et révérée de ses
subjectz, et son authorité en prendra, avec sa grande réputation,
ung très solide fondement pour tout le temps de
son règne; bien qu'à dire vray rien n'est advenu, du passé,
que ceulx icy ne monstrent desjà, comme je pense que
feront ceulx des aultres courts, de le vouloir tirer en argument
de l'advenir, sellon qu'ilz verront que les premiers
déportements de Vostre Majesté procèderont.</p>

<p>J'ay commancé, par ma dépesche, du <span class="xs">XXIII</span><sup>e</sup> du passé, et
continueray, par ceste cy, de suplier très humblement
Vostre Majesté de m'octroyer tant de grâce qu'après une
si longue résidance, de six ans continuels que j'ay esté
en ceste charge, avec la ruyne de mes meilleurs ans, et de
ma santé, et de mes affères; et avec la perte de ce peu de
bien que j'avoys, qui tout m'a esté osté, et ung de mes
frères meurtry, et troys aultres, pendant que j'ay esté icy,
sont mortz; je puisse maintenant, pour mon souverain bien
et pour ma meilleure consolation, aller voyr la face de
Vostre Majesté; ayant la Royne, vostre mère, pour diverses
occasions qui sont survenues en vostre service, tousjours
différé, de temps en temps, de me retirer jusques à ceste
heure, que j'espère que Dieu l'aura voulu ainsy, affin que j'aye
tant plus d'heur d'estre rappellé et relevé de ma pouvreté,
et récompensé de mon tant long et très fidelle service, par
<span class="pagenum"><a id="Page_217"> 217</a></span>
la libéralle main de Vostre Majesté, ainsy que, de rechef,
pour une singullière estreyne à cestuy sien très heureulx
retour, très humblement, et au nom de Dieu, je l'en requiers.
Et je supplieray le Créateur, etc.</p>

<p class="right">Ce <span class="xs">XXIV</span><sup>e</sup> jour d'aoust 1574.</p>

<div class="blockquote">
<p class="first line header">MÉMOIRE PRINCIPAL,<br />
baillé au S<sup>r</sup> de Vassal de ce qui est expédiant que Leurs Majestez entendent
de l'estat des choses d'Angleterre:</p>

<p>Que, au mois de juing dernier, le cappitaine Leython et le jeune
Quillegreu rendirent fort mal satisfaicte la Royne d'Angleterre des
choses de France, et firent que le comte de Lestre, qui avoit tousjours
entretenu la dicte Dame en l'intelligence du Roy, et luy mesmes,
qui s'estoit toujours montré partial françois, demeura encores
plus offencé qu'elle, de ce qu'ils luy rapportèrent qu'on se deffioit
grandement de luy et qu'on l'avoit bien fort suspect par delà.</p>

<p>De quoy s'estant les passionnés Protestants bien apperceus, et
pareillement ceux qui portent, ici, le faict du Roy d'Espaigne, et se
voullants, les uns et les autres, servir de l'occasion, ceux ici firent
incontinent sçavoir au grand commandeur de Castille, qu'il estoit
temps qu'il envoyât par deçà un personnage de qualité, pour renouveller
l'amitié avec cette princesse, et avec ce royaulme; et que,
si le Roy, son Maistre, y avoit tant d'affection, comme il en faisoit le
semblant, qu'il y trouveroit, à ceste heure, de la facilité et disposition
fort bonne. Dont, soubdain, il print espédiant d'y envoyer don
Bernardin de Mendossa; mais, pour monstrer que l'occasion de sa
légation n'estoit soubdaine, ains qu'elle provenoit de plus loing, il
fit courir le bruict que, de certains blancs qu'il avoit rempli à cest
effaict, c'estoient des lettres bien fresches du Roy, son Maistre, qui
enfin luy estoient venues par la voye de Gènes, après que plusieurs
aultres siens pacquets avoient esté volés, en France, par ceux de la
nouvelle religion; et advertit ceux de son parti, ici, qu'ils commenceassent
d'ainsi le publier.</p>

<p>Lesquels ne faillirent pas de faire bien honneste cette nouvelle,
comme très oportune, sur le doubte où l'on estoit de l'armée d'Espaigne,
et se mirent à pratiquer des personnes plus principalles,
hommes, et femmes de ceste cour, et proposer tout ouvertement, et
<span class="pagenum"><a id="Page_218"> 218</a></span>
avec grande expression, dans ce conseil, les choses que s'ensuivent,
ainsi que le S<sup>r</sup> de La Mothe Fénélon en a esté seurement adverti:</p>

<p>Que l'intelligence du Roy d'Espaigne estoit nécessaire et de très
grande utilité à l'Angleterre, considéré que le commerce et la navigation
des Anglois, qui estoient les deux choses sur lesquelles se
maintenoit principallement l'estat de ceste couronne, estoient si meslées
et fondées avec l'Espaigne et Flandres, et pareillement celles des
Espagnols et Flamans avecque l'Angleterre, qu'il n'estoit pas possible
que les uns se pussent passer des aultres, ainsi que la preuve du
suspens et intermission du traffiq, où ils en avoient esté, ces quatre
ou cinq ans derniers, avoit faict sentir, de chasque costé, que les
inconvénients en venoient si grands que les pays s'en estoient plusieurs
fois cuidés rebeller;</p>

<p>Et qu'on n'avoit jamais peu bien establir le commerce en ce
royaulme de France, fust pour incompatibilité des deux nations, ou
par faulte qu'il n'y eust de bons ports par delà, ou que les subsides
y feussent trop grands, et les charrois trop chers et difficilles, et les
chemins mal seurs: ou qu'on n'y trouvât à y faire la descharge, ni à
charger ce qui faisoit besoin par deçà: ou bien d'aultres désordres
et manquements de la police et de la justice du royaulme; de sorte
qu'ils jugeoient n'y avoir propos ni apparence qu'ils deussent laisser
leurs anciens entrecours, lesquels estoient faciles et aisés, pour en
commencer des nouveaux qui n'avoient nulle aisance ni facilité;</p>

<p>Qu'il ne s'estoit veu, ni ne se voyoit rien au Roy d'Espaigne,
pour quoy la Royne, leur Mestresse, deubt rejetter son amitié ny
luy dénier la sienne, puisqu'il la venoit rechercher; car il s'estoit
tousjours monstré prince véritable et certain, plain de grande modération,
et d'intégrité, qui n'avoit poinct meu de guerres injustes,
ni qui ne feussent nécessaires; et n'avoit usé, en icelles, ni fraude,
ni mauvaise foy, ni exercé aulcuns actes cruelz qui feussent hors du
debvoir de la guerre, ni contre les termes de la justice;</p>

<p>Qu'il s'estoit monstré si modéré qu'il n'avoit poinct refusé, pour la
diversité de religion, de confirmer les anciens traictés avecques la
Royne, leur Mestresse; et que, tant qu'elle avoit esté de bonne intelligence
avecques luy, il avoit bien gardé que le Pape ni le concille
n'avoient rien meu contre elle; qu'elle n'avoit poinct de particuliers
ennemis auprès de luy, pour l'inciter à la fascher: et si le duc d'Alve
l'avoit d'aultrefois esté, il falloit considérer qu'il en avoit esté aulcunement
provoqué; et néantmoins son Maistre ne l'en avoit pas despuys
advoué, et le tenoit encores, à cause de cella, assez recullé de luy;</p>

<p><span class="pagenum"><a id="Page_219"> 219</a></span>
Que les précédents Roys, prédécesseurs de ceste couronne,
avoient assez cognu que leurs affaires s'estoient tousjours très bien
portés avec l'intelligence d'Espaigne, et non seullement ils en
avoient maintenu leur estat en grande seurté, et enrichi leurs subjects,
mais avoient exécuté, avec cet appuy, de grandes entreprinses
ailleurs, et s'estoient rendus formidables à leurs ennemis; et qu'en
effaict, de tous les aultres voysins, ils n'avoient jamais guières senti
que mal, dommage et ennuy, et de cestuy ci toujours beaucoup
de bien, faveur et support; et estoient pour en sentir plus que
jamais, et pour estre bien secourus de luy, à leur besoin, là où
les aultres estoient si ruinés et si empeschés, qu'ils ne se pouvoient
secourir eux mesmes;</p>

<p>Et que, si l'on venoit à l'occasion des derniers différents d'entre
la Royne, leur Mestresse, et le dict Roy d'Espaigne, l'on trouveroit
que c'estoit luy qui avoit à se plaindre; car il estoit l'offencé, et ses
subjects avoient esté beaucoup plus pillez que les Anglois. Dont,
puisque l'opportunité s'y offroit très bonne, de pouvoir esteindre
maintenant ceste injure avec un tel prince, leur ancien ami et confédéré,
et avecques ses dicts subjects, qu'ils ne la debvoient nullement
laisser passer; et que eulx osoient bien respondre, sur leur vie,
que, si la Royne, leur Mestresse, voulloit bien user vers luy, qu'elle
ne sentiroit, par mer ni par terre, ny en nul endroit de ses pays, ni
en chose qui appartienne à sa grandeur et couronne, ni en l'estat de
sa relligion, aulcun empeschement, dommage ny desplaisir, de tout
le temps de sa vie.</p>

<p>A laquelle opinion un chascung monstra non seullement de consentir,
mais d'y apporter quelque bonne parolle de confirmation;
dont feut délibéré que le dict don Bernardin seroit bien et honnorablement
receu, et seroit respondu avec toute faveur.</p>

<p>D'autre costé, les principaux supposts de la nouvelle religion se
assemblèrent, plusieurs foys, en conseil, et appellèrent souvant Villiers
Calvart, et aultres ministres, et pareillement les agents des
princes protestants et de la Rochelle; pour adviser, avec eux, de ce
qui estoit à faire, après la mort du feu Roy, et en l'absance de cestuy
ci. Et puis allèrent ressusciter, plus vifves que jamais, leurs poursuittes
en ceste cour: où ils feurent mieux ouis qu'ils ne l'avoient
encores esté, depuis ces nouveaux troubles: et feurent assistés des
mesmes partisans d'Espaigne, soubs l'odeur de l'accord qui se menoit
entre le grand commandeur de Castille et le prince d'Orange; et,
bien qu'ils ne rapportassent pour lors l'espécialle promesse, qu'ils
<span class="pagenum"><a id="Page_220"> 220</a></span>
demandoient de la dicte Dame, d'estre assistés de somme désignée
de deniers, et de nombre certain d'hommes et de vaisseaux, et de la
faire entrer en ligue ouverte avec les princes protestantz, si eurent
ilz beaucoup de bonnes parolles, et firent tant qu'elle retourna souvent
à la délibération d'armer: et que un Orné, anglois, et un Labrosse,
françois, feurent dépeschés en Allemagne, et qu'on fît au
dict sieur de La Mothe Fénélon ceste déclaration qu'il a mandée touchant
les déprédations; et obtîndrent aussy que, sellon qu'on verroit
la disposition du temps et des choses le requérir, ils seroient, de
jour en jour, mieux respondus et satisfaictz.</p>

<p>De toutes lesquelles délibérations estant, le dict ambassadeur adverti,
et craignant que la dicte Dame et les siens, non seulement se
bandassent, mais qu'ils s'efforceassent aussy de bander, avec eulx,
ceux de leur intelligence contre le Roy, il envoya soubdain devers
milord trésorier et le comte de Lestre, et M<sup>r</sup> de Walsingham, pour les
reschaufer à la ligue de France; et leur en fist représenter les utilités,
et la grande seurté qui en viendroit à tout ce royaulme. A quoy les
deux respondirent aulcunes parolles indifférantes, sans se voulloir
ouvrir de rien.</p>

<p>Mais le comte de Lestre, avec lequel feut besoing d'estreindre un
peu plus la négociation, parce qu'avecques luy plus qu'avec nul aultre
ces supposts protestants et les partisans d'Espaigne s'efforçoient
d'entrer en estroicte pratique, manda franchement à ce dict ambassadeur
qu'il avoit le c&oelig;ur oultré de despit et de regret, de ce qu'après
avoir tant travaillé et tant despandu, comme il avoit faict, pour
avancer en ce royaulme l'intelligence de France, il y avoit faict entrer
la Royne, sa Mestresse, et tout son conseil, il se trouvoit maintenant
de n'estre, en nulle part de la Chrestienté, tant haï ni tenu
pour suspect, que là; et que, quand il se souvenoit qu'il s'estoit extrêmement
formalisé pour la dicte couronne, au préjudice des aultres
alliances, et d'Espaigne et d'Allemaigne, et de sa propre relligion;
et qu'il n'estoit nulle sorte de bons et bien rellevez offices
qu'il n'eût faict pour icelle, trop plus ouvertement que nul aultre
estranger du monde ne l'eût osé entreprendre, espérant d'y trouver
du refuge à son besoin, il ne pouvoit dire sinon que la France se
portoit par trop ingratement vers luy; mais que, pour cella, il ne
lairoit de conseiller à sa Mestresse de garder bien l'amitié au Roy,
quand il viendroit en son rang d'en parler, ayant tousjour jugé que
c'estoit le bien d'elle et de ses subjects, car aultrement il n'y eût eu
tant d'affection; et ne falloit doubter que si le Roy la demandoit, et
<span class="pagenum"><a id="Page_221"> 221</a></span>
qu'il requist, de bonne sorte, la confirmation de la ligue; qu'il ne
l'obtînt: mais qu'il craindroit par trop de s'en rendre désormais plus
solliciteur, ni instiguant, comme il avoit faict, s'il ne voyoit bien procéder
de meilleurs effaicts de delà.</p>

<p>Comme aussy, il se délibéroit de conseiller, de mesmes, l'amitié
d'Espaigne, puisqu'il estoit si humainement recerché de ne s'y opposer
plus, et qu'à dire vray le Roy d'Espaigne ne luy avoit jamais
donné occasion que de luy estre fort serviteur: car, quand il estoit
entré en ce royaulme, il avoit tiré luy et ses deux frères de prison,
et leur avoit faict rendre l'héritage de leur père, qui estoit confisqué;
et quand l'armée d'Angleterre avoit esté à Sainct Quentin,
soubz le comte de Pembrok, il luy avoit faict tenir le second lieu,
et commander à l'artillerie; et puis, au retour, il n'avoit poinct escript,
pour nul aultre, plus favorablement que pour luy, à la
Royne Marie, sa femme; dont son premier avancement en estoit
venu.</p>

<p>Et, après la mort de la dicte Royne, il avoit à luy et non à pas
un plus de ceste cour, escript de sa main, par le comte de Férie;
et luy avoit offert une pension de quatre mille escuz, prévoyant bien
qu'il estoit pour tenir quelque lieu d'authorité en ce royaulme, laquelle
pension il avoit reffusée, bien que d'aultres en avoient accepté.
Et depuis, par l'évesque d'Aquila, il luy avoit faict mestre
en avant de s'ayder de luy pour espouser la Royne, sa Mestresse:
et que, indubitablement, il luy conduiroit l'effaict de ses nopces au
poinct qu'il le pourroit desirer, à ses propres despans, avec le concours
de tous les amis qu'il avoit en ce royaulme, et avec la faveur
des princes estrangers, jusques à luy offrir le consentement et
l'authorisation du Pape; et que, mesmes, s'il voulloit incliner à la
réduction de la religion catholique, que le Pape luy octroyeroit un
chapeau de cardinal pour son frère, et d'establir luy et sa race, pour
jamais, en ceste couronne, qui avoit esté un poinct de ce dernier qui
l'avoit faict retirer de la praticque du dict d'Aquila; mais il ne laissoit
pourtant d'en avoir grande obligation à son Maistre;</p>

<p>Que, pour lors, il avoit eu plus d'inclination à la France, et trop
meilleur opinion des François que des Espaignols, ce qui l'avoit,
assez tost après, faict déclarer ouvertement pour le Roy, jusques à
avoir accepté, pour très grand honneur et faveur, son ordre: dont
le Roy d'Espaigne avoit commencé de désespérer des choses de ce
royaulme; mais qu'à présent la preuve du temps et des personnes
luy faisoit voir, et à tout ce royaulme, que l'alliance d'un tel prince
<span class="pagenum"><a id="Page_222"> 222</a></span>
n'estoit nullement à rejetter, et mesmes qu'il se conduisoit si bien
vers eux, qu'ilz ne sçavoient desirer rien de mieux de luy; car, de
tous les traictés, entrecours, et trafiqs de ses païs il offroit cella mesmes
aux Anglois que ses prédécesseurs leur avoient, de tout temps,
concédé, sans diminution quelconque; et encores avec des privilèges
davantage, s'ils en demandoient; et, pour le regard des prinses, et aultres
différants, d'en fère entièrement comme ils voudroient; touchant
à son armée de mer et à ses forces, qu'elles seroient pour servir et
non pour nuire, en façon que ce feust, à leur Mestresse, ny à son
royaulme; et que, mesmes, le dict comte entendoit que don Bernardin
avoit charge d'offrir parti à la dicte Dame, ne voullant poinct
dissimuler au dict de La Mothe Fénélon, que indubitablement il seroit
bien venu en ceste cour.</p>

<p>Là dessus, il vint bien à propos au dict S<sup>r</sup> de La Mothe Fénélon
qu'il eût à demander audience, laquelle il n'obtint pas pourtant,
sans que les partisants d'Espaigne débatissent assez qu'elle debvoit
estre premièrement octroyée au susdict don Bernardin, lequel la
demandoit en mesmes temps, par ce, disoient ils, qu'il venoit de
loing. Néantmoins le dict de La Mothe Fénélon luy feust préféré, et
mit peyne, avec une lettre du Roy, du <span class="xs">XV</span><sup>e</sup> de juin, de Cracovia, et
une aultre que la Royne, sa mère, escripvoit, de sa main, à ceste
princesse, de la remestre en quelque bien bonne disposition vers
eux; et ne cogneut le dict S<sup>r</sup> de La Mothe Fénélon qu'elle se réservât
que une seule chose: c'est que, si Leurs Majestez Très Chrestiennes
se voulloient tant laisser posséder aux princes estrangers, ou
bien à ceux des leurs, lesquels elle ne pouvoit avoir sinon fort suspects,
se souvenant qu'ils avoient peu interrompre le mariage d'entre
le Roy et elle, et qu'ils voulleussent tant deppendre de leurs advis
et persuasions, qu'elle ne peût rien establir avec Leurs majestez
mesmes, sans danger d'estre bientost renversée par les aultres,
qu'indubitablement elle ne sçauroit se commettre à leur amitié. Sur
laquelle audience le dict ambassadeur fit une bien ample dépesche à
Leurs Majestez Très Chrestiennes, du <span class="xs">XXIII</span><sup>e</sup> du passé.</p>

<p>Le jour ensuivant, le dict don Bernardin fust ainsi bien honnorablement
receu, et bien ouï et festoyé, et puis favorablement licencié,
comme le dict de La Mothe Fénélon l'a despuis mandé. Et oultre les
particullarités, qu'il a desjà escriptes, de sa négociation, il a entendu,
despuis, que celle, qu'il avoit faicte, en privé, avoit esté de dire à la
dicte Dame que, puisqu'elle monstroit de se voulloir marier, le
Roy, son Maistre, luy voulloit bien offrir un party très honnorable,
<span class="pagenum"><a id="Page_223"> 223</a></span>
et lequel il espéroit que seroit à son contentement, premièrement de
son frère, don Joan, lequel il ne tenoit en aultre rang que de frère
germain et utérin, estant fils du grand Empereur Charles cinquiesme,
et prince, de soy mesmes, d'une telle vertu et singullière valleur,
et de telle perfection de nature, que nul aultre prince se pouvoit justement
préférer à luy, ou bien le prince Ernest, segond fils de l'Empereur,
prince excellent et rare, entre tous ceux de la Chrestienté;
et avec l'ung ou l'aultre luy faire des avantages trop meilleurs et plus
grands qu'elle n'en sçauroit avoir de nul aultre party.</p>

<p>Or, n'a pu encores bien au vray sçavoir le dict de La Mothe Fénélon
quelle responce il a emportée; mais on l'a bien adverti que
ceux de ce conseil avoient plus pressé, que onques ils n'avoient faict
auparavant, la dicte Dame de se marier, sans toutesfois l'adstreindre à
un party plus qu'à un aultre, mais d'en prendre quelqu'un qui luy
peût plaire; et qu'elle leur avoit monstré de n'en estre pas esloignée;
et qu'il sembloit que ses deux principaux conseillers inclinoient toujours
plus à Monseigneur le Duc, puisque le propos en estoit si avant,
que à tout aultre, pourveu que les choses, qu'on luy avoit mises sus,
n'y donnassent d'empeschement, bien que je jugeois que, de ce
costé, ni de l'aultre, on ne se debvoit plus attendre à ceste poursuitte.</p>

<p>Néantmoins le dict don Bernardin manda au dict de la Mothe Fénélon,
après pleusieurs honnestes parolles de merciement, sur une
visitte qu'il luy envoya faire par le S<sup>r</sup> de Vassal, qu'il l'excusât, s'il
ne le pouvoit venir voir, parce qu'il estoit pressé de son retour devers
le grand commandeur, et qu'il ne sçavoit s'il avoit à passer incontinent
devers le Roy, son Maistre, sur certain incident de la présente
légation.</p>

<p>Cestuy ci ne feust plus tost party, que les Protestants et les ministres
retournèrent, en cour, renouveller leurs premières instances, et
en mectre encores d'aultres en avant, de ce qu'ils estimoient estre
besoin de pourvoir, à l'arrivée du Roy.</p>

<p>Sur quoy, le dict de La Mothe Fénélon, pour ne laisser aller les
choses ni à leur poursuitte, ni à celle que le dict don Bernardin avoit
faicte; il envoya incontinent le S<sup>r</sup> de Vassal à la cour, parce que luy
mesmes n'avoit argument assez propre d'y aller: et luy bailla des
lettres au comte de Lestre et à M<sup>r</sup> de Walsingam, pour avoir moyen,
en négotiant avec eux, de leur faire bien gouster les choses qui estoient
pour le service du Roy, et les divertir de l'opinion des aultres, qui
pouvoient estre au contraire, et approfondir s'il y en avoit quelqu'une
<span class="pagenum"><a id="Page_224"> 224</a></span>
mauvaise, qui eût desjà passé en délibération. Dont il receuillit
de leurs propos assez de quoy prendre une grande conjecture
de l'intention de leur Mestresse, et de la résolution de son
conseil; ainsi qu'il plairra à Leurs Majestez l'entendre de luy
mesmes.</p>

<p>Lesquelles, possible, fairont le mesme jugement que faict le dict
de La Mothe Fénélon: c'est que, ne pouvant la Royne d'Angleterre
s'asseurer assez de quelle vollonté sera le Roy vers elle, et se deffiant
beaucoup de celle du Roy d'Espaigne, elle et son dict conseil
demeurent en suspens; et tiennent, pour ceste occasion, suspendues
leurs délibérations, donnant entendre aux Protestants qu'il n'est
encore temps qu'elle se déclare, ni qu'elle attente rien contre les
termes de la ligue qu'elle a avec le Roy, jusques à ce qu'elle voye
comme il se déportera à son arrivée: et entretiennent ceux du party
de Bourgoigne d'une espérance, d'envoyer bientost un gentilhomme
devers le Roy Catholique, estant le jeune Coban desjà nommé pour
cest effaict; et néantmoins que ces expresses démonstrations, qu'elle
faict vers le dict Roy d'Espaigne et vers les dicts partisants, sont plus
pour mettre le Roy en jalousie, que non qu'elle soit encores bien
déterminée vers eux; vray est que d'autant, que les choses se pourroient
bien disjoindre d'avecques le Roy, pour se réunir à l'un ou à
l'aultre des aultres partis, ou aux deux ensemble, parce que tous
deux sont fort appuyés et authorisés en ceste cour, il sera bon d'y
pourvoir de bonne heure.</p>

<p>Et le moyen plus aisé, en cella, semble estre que le Roy, à cestuy
sien advennement, veuille bien et favorablement recevoir la légation,
qui luy sera faicte de la part de ceste princesse, et qu'il luy en
dépesche bientost une aultre bien honnorable, s'ouvrans, de chasque
costé, à parler franchement entre eux, sans plus de deffience, et
sans essayer de se convaincre l'un l'aultre sur ce qui a desjà passé,
ains s'en donner toute la mutuelle satisfaction qu'ils pourront; et
que le Roy face déclarer à la dicte Dame qu'il veut succéder à la ligue
du feu Roy, son frère, avec elle, et qu'il en requiert la confirmation;
et qu'au reste il face toute démonstration de voulloir establir
si bien, et à conditions si raisonnables, la paix en son royaulme,
que les eslevés soient convaincus de manifeste rébellion s'ils ne l'acceptent.</p>
</div>

<p><span class="pagenum"><a id="Page_225"> 225</a></span></p>

<h2>CCCCII<sup>e</sup> DÉPESCHE</h2>

<p class="center">&mdash;du <span class="xs">XXVIII</span><sup>e</sup> jour d'aoust 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Voyage de la reine-mère pour aller recevoir le roi.&mdash;État des affaires en
France.&mdash;Annonce d'une audience.&mdash;Nouvelles d'Écosse.</p>

<p class="dest">A la Royne, Régente</p>

<p>Madame, premier que de parachever ma dépesche, par
le S<sup>r</sup> de Vassal, lequel vous est allé trouver, le <span class="xs">XXIIII</span><sup>e</sup> de
ce moys, Grougnet, mon secrétaire, estoit desjà arryvé,
avec celle de Vostre Majesté, du <span class="xs">VIII</span><sup>e</sup> auparavant. Et je
m'en vay, tout à ceste heure, trouver la Royne d'Angleterre,
à cent mille d'icy, pour luy dire vostre partement
pour Lyon, où espérés rencontrer le Roy, vostre filz; et
que, pour fère meilleure dilligence, vous avez layssé la
Royne, vostre belle fille, à Paris, ayant seulement admené
Monseigneur, et le Roy et la Royne de Navarre, voz
enfans, avecques vous. Et luy toucheray les aultres poinctz
de voz troys ou quatre dernières dépesches, espéciallement
l'espérance qu'avez de la paix, et comme il ne tiendra
à Voz deux Majestés Très Chrestiennes qu'elle ne
succède bonne et seure, et de longue durée, en vostre
royaulme; pareillement de la venue des ambassadeurs des
princes d'Allemaigue, et des depputez de ceulx de la nouvelle
relligyon qui sont allez au devant du Roy; aussy des
deux levées de reytres et suysses, pour pouvoir, avec plus
d'authorité, conclure la dicte paix, ou bien réprimer, par
force, l'élévation de voz subjectz; et puis du bon ordre
qu'avez layssé à Paris, pour la police, et pour, entre
<span class="pagenum"><a id="Page_226"> 226</a></span>
aultres choses, administrer, bien et promptement, par le
grand commandeur de Champaigne et le chancellier de
Navarre, qui sont deux personnages fort notables du conseil
privé du Roy, la justice aulx Angloix, sur les pleinctes
que je vous ay dernièrement envoyées. Et mettray peyne
que, de tout ce qui se pourra tirer de voz dictes dépesches,
rien n'en soit obmis, qui puisse apporter de la satisfaction
à la dicte Dame, et luy fère bien espérer de vostre
intention, et luy disposer bien la sienne vers Voz Majestez
Très Chrestiennes.</p>

<p>En quoy je sentz bien, Madame, qu'il me vient de
grandes traverses, du costé des Protestantz, parce qu'ilz
ont très suspect le passage que le Roy a faict par l'Italye,
et craignent qu'il y ait esté conseillé, ou que, mesmes, on
l'ayt expressément obligé, de promesse, avant qu'il en
soit sorty, qu'il poursuyvra, à oultrance, ce qu'avant estre
Roy, il avoit desjà commancé: d'exterminer ceulx de la
nouvelle relligion. Et non moins me traversent les partisans
de Bourgoigne, lesquels, jaloux du mesmes passage,
allèguent à ceste princesse qu'il ne luy peult venir ny
proufit, ny secours, de continuer la ligue avec le Roy,
parce que, disent ilz, qu'il est si empesché qu'il ne se sçauroit
ayder, ny secourir, soy mesmes; et que, s'il se veult
tirer d'empeschement, il n'en a nul moyen sinon en cherchant
de le fère d'une façon qui seroit plus suspecte à ce
royaume que s'il demeuroit bien empesché: et pressent
tousjours la dicte Dame d'envoyer une honneste ambassade
vers le Roy d'Espaigne.</p>

<p>Néantmoins je viens d'estre adverty qu'elle a desir que
je l'aille trouver, affin d'avoyr de quoy donner, aulx ungs
et aulx aultres, des bonnes parolles, de celles qu'elle entendra
<span class="pagenum"><a id="Page_227"> 227</a></span>
de moy, et de celles qu'elle leur pourra adapter,
pour les entretenir en quelque espérance, sans qu'ilz la
pressent, à ceste heure, par trop; et aussy qu'à dire
vray, elle se tient assez doubteuse de quelle intention le
Roy sera vers elle, et ne se peult garder qu'elle n'ayt
aulcunement suspectes les forces qu'il assemble; de tant
mesmement que, oultre que, de la part des eslevez de
France, et des partisans d'Espaigne, l'on use de toutz
les artifices qu'on peult pour luy en donner peur.</p>

<p>Le comte de Morthon luy a, d'abondant, escript qu'il
a descouvert, au quartier du North d'Escosse, où il est de
présent, qu'il y a dellibération, en France, de fère bientost
une descente par dellà; mais je m'esforceray de luy
oster ces impressions, et de luy persuader qu'elle veuille,
du premier jour, envoyer saluer le Roy, vostre filz, et
visiter Vostre Majesté, par ung personnage d'authorité, et
ne mouvoir rien cepandant jusques à son retour; comme,
pour le présent, Madame, je ne descouvre aultre chose
de nouveau par deçà, sinon que dix ou douze cappitaynes
et soldatz, françoys, qui sont encores icy, s'apprestent
pour passer à la Rochelle, estant bruict, parmy eulx, que
le Roy, vostre filz, prétend d'addresser son premier exploict,
de ceste année, contre ceste ville. Et sur ce, etc.</p>

<p class="right">Ce <span class="xs">XXVIII</span><sup>e</sup> jour d'aoust 1574.</p>

<p class="blockquote">
Depuis ce dessus, ung de mes amys m'a adverty que M<sup>e</sup> Quillegreu,
qui est en Escosse, a escript à ceste princesse qu'il est en
grande espérance d'avoyr bientost ce qu'il a tant pourchassé; et que
le dict amy souspeçonne que c'est la personne du Prince d'Escosse;
et qu'il a opinyon que milord Housdon n'est allé, ces jours passez,
à Barvic, que pour ceste occasion. Il vous plerra, Madame, adviser,
avec ceulx de voz affectionnés serviteurs, escoussoys, qui sont en
France, le moyen d'y pourvoir, et envoyer promptement sur le lieu
<span class="pagenum"><a id="Page_228"> 228</a></span>
pour cest effect. Qui, de mon costé, feray bien, d'icy en hors, tout,
ce que je pourray; mais je ne voy pas comme, ny à qui, m'en pouvoir
bien addresser en Escosse pour y mettre empeschement; et mesmes
qu'on me veult fère souspeçonner que cella ne se conduyra sinon
avec l'intelligence d'Espaigne.</p>

<h2>CCCCIII<sup>e</sup> DÉPESCHE</h2>

<p class="center">&mdash;du <span class="xs">X</span><sup>e</sup> jour de septembre 1574&mdash;</p>

<p class="center">(<i>Envoyée jusques à Calais par Jehan Volet.</i>)</p>

<p class="hanging indent">
Audience.&mdash;Félicitations d'Élisabeth sur le retour du roi.&mdash;<em>Mémoire.</em> Détails
de l'audience.&mdash;État des choses en France.&mdash;Déclaration qu'une armée est
réunie par le roi pour forcer les protestans à faire la paix.&mdash;Protestations
d'amitié d'Élisabeth.&mdash;Sa déclaration qu'elle doit considérer le projet de
mariage comme rompu.&mdash;Conseil qu'elle donne au roi d'éviter la guerre.&mdash;Arrivée
à Londres de M<sup>r</sup> de Méru.&mdash;Sa conférence avec l'ambassadeur.&mdash;Sollicitation
de M<sup>r</sup> de Méru en faveur de M<sup>r</sup> de Montmorenci, son
frère.</p>

<p class="dest">Au Roy.</p>

<p>Sire, estant allé trouver la Royne d'Angleterre, à
soixante dix milles d'icy, pour traicter avec elle du contenu
ez quatre dernières dépesches, que j'ay receues de
la Royne, vostre mère, elle m'a incontinent, devant
toutes aultres choses, fort curieusement demandé si j'avoys
nouvelles que Vostre Majesté fût arryvée en France,
et qu'est ce que j'entendoys de vostre bon portement et
santé, car on faysoit courir le bruict que vous estiés bien
fort malade en Italye.</p>

<p>Je luy ay respondu que la Royne, vostre mère, m'avoit
escript, du <span class="xs">VIII</span><sup>e</sup> d'aoust, qu'elle espéroit bien arryver,
sur la fin du moys, à Lyon, et qu'ung gentilhomme, que
Vostre Majesté avoit dépesché vers elle, vous avoit layssé
sur le Pô, qui veniés, par eau, jusques à Casal de Montferrat,
<span class="pagenum"><a id="Page_229"> 229</a></span>
bien sain et gaillard, et bien fort contant du grand
recueil, et des suprêmes honneurs, qu'on vous avoit faict
par toutz les lieux où aviés passé. De quoy elle a monstré
d'estre bien fort ayse; et sommes entrés en plusieurs
honnestes devis de vostre partement de Pouloigne, et de
vostre long voyage.</p>

<p>Et m'a dict qu'elle regrettoit que son royaulme ne fût
en quelque climat, où vous eussiés eu à passer, car se fût
mise en debvoir de vous y fère toutes les sortes d'honneurs
et de bonne chère qu'elle eût peu, et, possible, que
l'Empereur ny la Seigneurie de Venize ne l'eussent, de
guyères, surmontée; et que de cella estimoit elle son païs
moins heureulx que vous n'en aviés approché, ny à l'aller,
ny au retour, et qu'il n'estoit en endroict où peussiés jamays
addresser vostre chemin. Et m'a fort prié, Sire, de
vous présenter, et à la Royne, Vostre mère, ses très cordialles
recommandations, et vous assurer que, sellon qu'elle
pourra cognoistre qu'aurés bonne intention vers elle, qu'elle
se disposera de nourrir une bien confidente amityé avecques
vous deux. Et remettant, Sire, de vous escripre plus amplement
par mes premières, estant le mémoire, que j'envoie
à la Royne, très ample sur tout ce qui présentement
occourt par deçà, je n'adjouxteray rien plus, icy, sinon
une très dévote prière à Dieu, etc.</p>

<p class="right">Ce <span class="xs">X</span><sup>e</sup> jour de septembre 1574.</p>

<div class="blockquote">
<p class="header first-line">MÉMOIRE A LA ROYNE.</p>

<p>Madame, m'ayant la Royne d'Angleterre donné toute la commodicté
que j'ay desiré de pouvoir, à loysir, traicter avec elle en la mayson
du comte de Pembrok, près de Salsbury, en une chasse où elle
a voulu que je l'aye accompaignée; après que je luy ay eu faict le plus
honnorable mercyement, qu'il m'a esté possible, pour l'exèque du
<span class="pagenum"><a id="Page_230"> 230</a></span>
feu Roy, vostre filz, qu'elle avoit faicte cellébrer à Londres, je luy
ay touché, sellon l'ordre de voz quatre dépesches, du <span class="xs">XXIII</span><sup>e</sup> et
<span class="xs">XXVII</span><sup>e</sup> de juillet, et <span class="xs">V</span><sup>e</sup> et <span class="xs">VIII</span><sup>e</sup> d'aoust, toutz les poinctz qu'elles contiennent;
et mesmement de la condoléance que son ambassadeur vous
avoit faicte de la mort du dict feu Roy, vostre filz, et de l'excuse,
dont il vous avoit uzé, sur ce qu'elle ne vous avoit poinct dépesché de
gentilhomme, exprès pour cella:</p>

<p>Qui estoit, sellon son dire, pour ne vous augmenter davantage
voz souspeçons, et qu'elle s'attendoit de fère, de tout ung, quand
le Roy, vostre filz, seroit arryvé, lequel elle envoyeroit saluer, et
envoyeroit pareillement visiter Vostre Majesté par ung personnage
d'authorité, qui vous signiffieroit, à toutz deux, le desir qu'elle avoit
de confirmer avecques luy l'amityé commancée avec le feu Roy, son
frère, et estre assurée de la sienne; et de voyr qu'il fît bien administrer
en son royaulme la justice aulx Angloys: qui estoient, en substance,
les principaulx poinctz que son dict ambassadeur vous avoit
lors déduictz;</p>

<p>Et que Vostre Majesté l'avoit prié de la remercyer infinyement de
la condoléance, et luy escripre hardiment que le personnage d'honneur,
qu'elle eût envoyé pour la fère, n'eût pas augmanté, ains eût
plustost dimynué vostre souspeçon; car estimiés qu'elle luy eût
commandé, voyant ce que luy en aviés escript, de vostre main, de
régler si bien les gens du dict ambassadeur qu'on ne les eût plus
trouvés à vous en donner d'occasion; et que, de nouveau, vous vous
estiés plaincte à luy de ce que, depuis le partement de son secrettère,
son aultre serviteur, Jacomo, italyen, s'estoit esforcé de ressusciter,
avec le Bastard de Bourbon, et avec une des dames de la
Princesse de Navarre, les mesmes praticques qui avoient engendré
les dictes souspeçons; de quoy vous ne pouviés rester sinon malcontante;</p>

<p>Mais, quand à l'amityé du Roy, vostre filz, qu'il lui escripvît, d'assurance,
que Vostre Majesté luy seroit caution qu'il la luy continueroit,
aussy longuement qu'avoit faict le feu Roy, son frère, c'estoit jusques
à la mort, si elle ne l'interrompoit, de son costé; et que Vostre
Majesté ne voyoit chose plus convenable, pour la rendre perpétuelle,
et pour déchasser toutes souspeçons d'entre vous, que de parachever
le bon propos de Monseigneur le Duc, vostre filz;</p>

<p>Que, touchant fère justice aulx Angloix, qu'il estoit très nécessayre
qu'on l'administrât, bonne et prompte, aulx mutuels subjectz, en
l'ung et l'aultre royaulme.</p>

<p><span class="pagenum"><a id="Page_231"> 231</a></span>
Et là dessus je luy ay discouru l'ordre, que vous y aviés desjà
mis, pour les siens, en France, et qu'elle voulût ordonner le semblable
pour les Françoys, en Angleterre; et que Vostre Majesté
avoit donné une bien prompte provision, par lettres patantes, à ses
dicts subjectz, et, encores, pour l'amour d'eux à d'aultres, estrangers,
pour avoir l'entrée et l'yssue libres par dellà, aussytost que aviez
entendu que M<sup>r</sup> de La Meilleraye leur y avoit mis de l'empeschement.</p>

<p>Puis ay suivy à luy parler des ambassadeurs des princes protestantz,
qui sont allez trouver le Roy, vostre filz, et des levées de
reytres et de suysses, et aultres forces, que faysiés acheminer vers
luy à Lyon, desquelles vous desiriés bien fort que la dicte Dame ne
se voulût donner aulcune souspeçon; car estoient pour la servir, plus
que pour luy nuyre; et que Voz Majestez prétendoient, par là, de
fère la paix, avec authorité, ou bien terminer bientost la guerre, par
la force; et qu'il ne tiendroit au Roy, vostre filz, ny à Vous, que la
dicte paix ne s'en suivît, à condicions si bonnes et si seures, pour
voz subjectz, que toutz les princes chrestiens les auroient à tenir
pour manifestes rebelles, s'ilz ne s'en contantoient. Dont, en
ce cas, vous la vouliés bien prier de se porter en bonne amye,
et en confédérée bonne seur, vers le Roy, vostre filz, contre
eulx.</p>

<p>La dicte Dame, devant toutes choses, ayant prins, sur le mercyement
de l'exèque, et sur l'office de la condoléance, un argument
de dire plusieurs choses à la louenge du feu Roy, et du tort qu'elle
se feroit, si elle n'en honnoroit la mémoyre, m'a, au reste, respondu,
qu'elle vous avoit amplement escript de sa main tout ce qu'elle avoit
eu sur le cueur, touchant les particullaritez qu'elle avoit veues dans
voz dernières lettres, et touchant aulcunes aultres; lesquelles elle
vous prioit bien fort de les prendre, et de les fère prendre, de très
bonne part, au Roy, vostre filz, sellon qu'elles procédoient d'une
grande franchise, qu'elle desiroit estre uzée entre vous; et vous ouvrir
clèrement son estomac, affin de nourrir une plus parfaicte et plus pure
amityé, avec Voz Majestez, si, d'avanture, vous ne vouliés mespriser
la sienne; et qu'il seroit en vostre main de pouvoir aussy seurement
respondre au Roy, vostre filz, pour elle, comme il vous playsoit
d'estre respondante à elle, pour luy; car, indubitablement, vous, et
luy, jouyriés de ce qu'elle avoit de moyen et de pouvoir, et aultant
qu'il y en avoit en sa couronne, pour voz commodictés, si luy donniés
bien à cognoistre qu'elle se peût confier à Voz Majestez; et qu'elle ne
<span class="pagenum"><a id="Page_232"> 232</a></span>
se souvenoit plus de la petite querelle qu'elle avoit eue avec le Duc
d'Anjou, et n'en vouloit avoir nulle avec le Roy de France, ains luy
ayder, en ce qu'elle pourroit, à establir sa grandeur et accomoder
ses affères;</p>

<p>Et, quant à parachever le propos de Monseigneur le Duc, qu'elle
estimoit que c'estoit une chose du tout délayssée, laquelle auroit besoing
d'ung esclarcissement de beaucoup de faictz d'autruy, là où il
luy suffisoit assez qu'elle peût bien respondre des siens; qu'elle estoit
infinyement marrye de la fascherye que l'italien Jacomo vous
avoit donnée, lequel Vostre Majesté pouvoit fère bien chastier, si
elle vouloit, car c'estoit sans qu'elle le sceût, et contre son vouloir,
qu'il faysoit ces meschantes praticques; et qu'elle commançoit d'avoyr
cest homme là pour suspect, et pour ung qui trahissoit son
maistre; et, que je serois trop esbahy d'entendre ce qu'elle avoit
commancé de descouvrir, depuis ma dernière audience, comme bon
nombre de ducatz avoient couru, en ceste menée, pour vous mettre
l'une et l'aultre en peyne, et en mauvais mesnage, toutes deux;
que d'administrer justice, en France, à ses subjectz, c'estoit ce, de
quoy elle vous vouloit infinyement requérir, parce que ses dicts
subjectz commançoient desjà d'uzer de parolles arrogantes contre
elle, et contre ceulx de son conseil, de ce qu'elle ne prenoit aultrement
à cueur leurs injures, pour leur en faire avoyr leur réparation
et revenche; et qu'indubitablement c'estoit la chose qui pouvoit
plustost admener une ropture entre vous, s'il n'y estoit bien remédyé;</p>

<p>Qu'elle avoit grand playsir que les princes d'Allemaigne eussent
desjà envoyé devers le Roy, vostre filz, ainsy qu'elle avoit aussy
desjà faict élection d'ung de ses milords, pour le luy dépescher, incontinent
qu'elle entendroit son arryvée à Lyon; et qu'il ne falloit
doubter que toutz les Protestantz n'eussent assez suspect son passage,
qu'il avoit faict par l'Italie; et que, s'ilz voyoient maintenant
qu'il poursuivît ses subjects, qui sont de leur religyon, par les armes,
qu'ilz ne jugeassent incontinent que les mesmes armes s'adresseroient
à eulx, aussytost qu'il auroit faict en son royaulme; dont ilz
pourvoyroient, de bonne heure, à leurs affères;</p>

<p>Et, si elle n'estoit pas trop ignorante des affères du monde, elle
pronosticquoit une plus obstinée et plus dangereuse guerre en
France, que n'avoient esté toutes les précédentes, si le Roy et Vous,
Madame, n'embrassiés la paix; ce qui luy faysoit grandement louer
la dellibération qu'aviés prinse, qu'il ne tiendroit ny à luy, ny à
<span class="pagenum"><a id="Page_233"> 233</a></span>
Vostre Majesté, qu'elle ne se fît; et que, pour ce regard, approuvoit
elle bien fort les levées des estrangers et les forces du royaulme, que
faysiés acheminer au devant de luy, à Lyon, affin qu'elles luy peussent
servir de meilleur moyen et de plus d'authorité en cella; desquelles
forces, pour ceste occasion, elle ne se donnoit poinct de peur,
ny n'en prenoit aulcune souspeçon, jugeant qu'elles luy faysoient bien
besoing pour luy, et qu'il avoit assés où les employer, en son propre
estat, sans en aller troubler ses voysins; et qu'elle vous prioit toutz
deux de croyre fermement que, si voz subjectz ne se vouloient
contanter de la rayson, ny accepter les honnestes condicions qu'il
vous plerroit leur donner, et qu'il apparût tant soit peu de rébellion
en eulx, que non seulement elle leur dényeroit toute retraicte
et assistance en son royaulme, mais qu'ilz n'auroient nulle plus
mortelle ny plus irréconciliable ennemye qu'elle, en tout ce monde
universel;</p>

<p>Et se sont faictes, Madame, plusieurs aultres honnestes déductions
et plusieurs réplicques sur les susdicts propos, desquels, et de
toutes ses démonstrations, et de plusieurs discours que j'ay eus avec
ceulx de son conseil, je n'ay poinct comprins qu'elle et eulx ayent
aultre intention que celle que je vous ay desjà mandée par mes précédentes,
du <span class="xs">XXIII</span><sup>e</sup> du passé: c'est de persévérer en l'amytié du
Roy, vostre filz, avec la considération toutesfoys et réserve de ce
qu'elle vous a dernièrement escript, de sa main; qui espère encores
que, sur cella mesmes, ce que je luy ay déduict de raysons luy
tiendront modérée sa trop violente impression.</p>

<p>Après estre de retour de la dicte Dame, j'ay trouvé que M<sup>r</sup> de
Méru estoit arryvé en ceste ville, lequel m'a incontinent envoyé ung
des siens pour me dire qu'il me viendroit fère entendre l'occasion
qui le menoit par deçà, quand je serois de loysir; dont soubdain,
je luy ay renvoyé troys ou quatre des miens, pour le conduyre
en mon logis; mais cependant aulcuns l'ont eu diverty de n'y venir
poinct.</p>

<p>Vray est qu'il m'est depuis venu trouver, aulx champs, où il m'a
déclaré qu'il s'estoit retiré d'Allemaigne, pour éviter de ne donner
aulcune souspeçon de luy à Voz Majestez, ayant receu une lettre de
madame la connestable, laquelle il m'a monstrée, qui l'advertissoit
de la détresse, où elle estoit, d'entendre le bruict, qui couroit de luy
et de son frère, qu'ilz fussent pour dresser des praticques en Allemaigne,
et pour mener des reytres en France; et qu'il advisât de s'oster
de là: n'y ayant aultre chose, en substance, dans la dicte lettre, sinon
<span class="pagenum"><a id="Page_234"> 234</a></span>
qu'elle l'exortoit au reste de prier fort Nostre Seigneur et la
Vierge Marie;</p>

<p>Et que, suyvant le conseil de la dicte Dame, il estoit passé en ce
royaulme, comme en pays allié et confédéré du Roy, où il ne pouvoit
fère de moins que de bayser la main de la Royne d'Angleterre, et
la prier d'intercéder pour monsieur de Montmorency, son frère, à
ce qu'il playse à Voz Majestez Très Chrestiennes le recognoistre pour
vostre très fidelle et loyal subject et serviteur, et pareillement luy,
qui ne s'est jamays entremis plus avant que de très humblement
obéyr à tout ce que luy aviez commandé; et que si, à ce retour
du Roy, Voz Majestez vouloient uzer de clémence et de douceur,
vers le dict S<sup>r</sup> de Montmorency, et vers M<sup>r</sup> le maréchal de Cossé,
qu'il s'yroit jetter à voz piedz; et sçavoit que touts les siens le
feroient de mesmes, pour n'entendre jamays à rien aultre chose
qu'à bien employer leurs vies pour vostre service.</p>

<p>Sur quoy l'ayant conforté de toute bonne espérance de Voz Majestez,
aultant que je l'ay peu, et sceu fère, je l'ay fort admonesté
d'accomoder tout son parler par deçà à la louange et réputation de
Voz dictes Majestez et de Monseigneur le Duc et de la couronne de
France, et n'uzer d'aulcun déportement qui puisse estre ny contre
vostre intention, ny contre le présent estat de voz affères; et que,
indubitablement, je le ferois observer, pour ne vous dissimuler rien
de ce que j'entendrois de luy;</p>

<p>Et, quand à l'intercession qu'il vouloit rechercher de la Royne
d'Angleterre, qu'il pensât que la clémence et débonnayreté du Roy
et la vostre n'avoient à se mouvoir tant, vers messieurs les mareschaulx,
à l'entremise d'ung prince estranger, ny pareillement leur
justiffication en estre tant advancée, comme elle le seroit par ung
vray et naturel debvoyr de bons et fidelles subjectz, s'ilz mettent
peyne de le fère eulx mesmes bien cognoistre à Voz Majestez.</p>

<p>Sur quoy il m'a fort pryé d'octroyer ung passeport à ung sien argentier
pour aller supplyer madame la connestable de luy fère tenir,
icy, de l'argent pour sa despence, me donnant sa foy et son honneur
qu'il n'auroit, ny par lettres, ny en parolles, aultre charge que celle
là; ce que je luy ay promis de fère, pour ne l'estranger trop, et
ne le laysser trop praticquer de ceulx qui le voudroient mal persuader.</p>

<p>Avec M<sup>r</sup> de Méru sont arryvés le cappitayne La Porte et le cappitaine
Chat, desquelz je n'ay oublyé ce qui m'en a esté escript du
vivant du feu Roy; dont je vous supplye très humblement, Madame,
<span class="pagenum"><a id="Page_235"> 235</a></span>
me mander, à ceste heure, comme j'en auray à uzer; et ce que j'auray
à fère entendre, de la part de Voz Majestez, au dict S<sup>r</sup> de Méru et à
eulx. M<sup>r</sup> le vydame monstre d'estre entièrement résolu de partyr,
d'icy, bientost, pour se retirer en Allemaigne.</p>
</div>

<h2>CCCCIV<sup>e</sup> DÉPESCHE</h2>

<p class="center">&mdash;du <span class="xs">XV</span><sup>e</sup> jour de septembre 1574.&mdash;</p>

<p class="center">(<i>Envoyée exprès jusques à Calais par Jehan Mounier.</i>)</p>

<p class="hanging indent">
Traité conclu entre l'Angleterre et l'Espagne.&mdash;Nouvelles de la Rochelle.&mdash;Négociation
des protestans de France avec le prince d'Orange.&mdash;Affaires
d'Écosse.</p>

<p class="dest">A la Royne, Régente</p>

<p>Madame, j'ay receu, le treiziesme du présent, la dépesche
de Vostre Majesté, du <span class="xs">XXVII</span><sup>e</sup> du passé, et, avec
icelle, une consolation, trop plus grande que je ne le
sçaurois exprimer, pour m'avoyr tiré hors d'une incertitude,
où, plus de douze jours durant, m'a détenu le faulx
bruict, qu'on a faict courir, de la maladye du Roy, vostre
filz, et de l'indisposition et retour de Vostre Majesté à
Paris, à cause, ce disoit on, de quelque désordre qui vous
estoit survenu en chemin. Dont je loue Dieu que, en son
voyage et au vostre, toutes choses se sont ainsy bien portées,
comme Vostre Majesté me l'escript. Il est très certain
que la venue sienne faict craindre et faict espérer à divers
diverses choses; dont les affections se manifestent en ce
que les ungs s'en resjouyssent infinyement, et prient pour
sa prospérité, et desirent qu'il ayt soing de se conserver,
et mesmes me sollicitent de vous advertyr toutz deux bien
expressément, et comme par chose nécessayre, que vueillés
prendre bien garde à voz personnes; les aultres parlent
<span class="pagenum"><a id="Page_236"> 236</a></span>
et font toutes choses comme gens mal assurez, qui
ont beaucoup de meffiance. Et parce que ces segonds vont
semant plusieurs discours, et beaucoup de grands argumentz,
à leur poste, en ceste court, ceste princesse et
ceulx de son conseil s'en layssent plus facillement aller aux
offres et persuasions d'Espaigne; de sorte que l'accord des
Pays Bas s'en est du tout ensuivy. Et le seul poinct qui
tenoit l'affère accroché, qui estoit pour cent mille escuz,
que les subjectz du Roy Catholicque demandoient pour récompence,
a esté vuydé à leur prouffict: sçavoyr est que
les Angloys leur en payeront soixante quinze mille. Et
s'espère qu'il se renouvellera une fort grande et estroicte
amityé entre le dict Roy Catholicque et ceste princesse,
et que touts les anciens commerces et entrecours, d'entre
leurs pays et subjectz, seront remis; qui semble à ceulx cy
d'avoyr recouvert ung très ferme appuy de ce costé là. Et
n'ont obmis aussy, entendans qu'il se debvoit tenir une
diette en Allemaigne, d'y envoyer ung personnage de qualité,
nommé le sir Henry Quenols, qui est assez favorizé
en ceste court, et l'ung des plus parciaulx protestantz de
ce royaulme, affin de se fortiffier de cest aultre endroict.
Et je ne despère pas qu'ilz ne recherchent de mesmes,
et, possible, plus ardemment que de nul aultre prince,
l'amityé et intelligence du Roy, vostre filz, estant le voyage
du milord, que ceste princesse luy doibt envoyer, desjà
tout résolu, aussytost qu'on entendra son arryvée à Lyon;
qui pense que ce sera milord de North.</p>

<p>L'on m'a adverty que le S<sup>r</sup> de La Noue a escript plusieurs
lettres par deçà, et que, par icelles, il monstre de
desirer infinyement la paix, et de vouloir rendre toute
obéyssance au Roy; mais crainct que le Roy ne vueille
<span class="pagenum"><a id="Page_237"> 237</a></span>
donner la dicte paix bien seure à ses subjectz, ny avec les
condicions qu'ilz demandent pour leur religyon et conscience,
et qu'en ce cas luy et touts ceulx qui ont prins les
armes par dellà sont résolus de souffrir, avec toutes les aultres
extrémitez, la mort mesmes, premier que de rien
quicter de leur dicte religyon; et que pourtant ilz supplyent
la Royne d'Angleterre, et les seigneurs d'auprès d'elle, de
ne concevoyr aulcune sinistre opinyon qu'ilz vueillent estre
rebelles, encor qu'il soit rapporté qu'ilz n'ayent si tost posé
les armes. Et cependant, Madame, je suis adverty que
ceulx de la Rochelle se pourvoyent, en Hembourg, et à
Hendem, et en Ollande, et encores en ce royaulme, là
où ilz peuvent, de grand nombre d'armes, et de pouldres,
et d'autres monitions de guerre, creignant que le Roy les
vueille assiéger. Et le ministre Textor est passé devers le
prince d'Orange, affin d'impétrer de luy un nombre de navyres
armez, pour les tenir en Brouage, et sur la coste de
la Rochelle, chose qu'on asseure desjà icy que le dict
prince luy a accordée, tant pour se relever des frays d'ung
si grand nombre de vaysseaulx, qu'il a ordinayrement à entretenir,
veu que l'armée d'Espaigne ne faict plus semblant
de venir, que pour maintenir tousjours vifve la guerre par
mer en France, affin que le Roy n'ayt moyen, par la mesmes
mer, de favorizer les affères du Roy Catholicque, et
que rien ne puisse venir d'Espaigne, qui ne tombe en leurs
mains. J'entendray plus avant du voyage du dict Textor,
quand il repassera par icy.</p>

<p>Les cappitaynes Barache, Limons et dix ou douze aultres
soldatz françoys se sont embarquez, depuis troys jours,
pour aller à la Rochelle. M<sup>r</sup> de Méru n'est poinct encores
allé trouver la Royne d'Angleterre, et se tient retiré en
<span class="pagenum"><a id="Page_238"> 238</a></span>
son logis. Je luy feray part des nouvelles de M<sup>r</sup> de Dampville
son frère, affin de le fère tousjours mieulx espérer de
son propre faict. Ung agent du comte Palatin vient de passer,
ce matin, par la poste, qui va trouver ceste princesse.
J'ay envoyé incontinent après pour le fère observer.</p>

<p>L'on me continue les advis que je vous ay cy devant
mandez, comme il se mène une bien chaude praticque de
mettre le prince d'Escoce ez mains des Angloix, et qu'à
cest effect le comte de Houtinthon a esté jusques à Barvic,
dont j'ay dépesché exprès ung escoussoys vers les seigneurs
du pays, affin d'y donner tout l'empeschement qu'il sera
possible; et si j'entends que cella passe oultre, je m'y
oposeray à ceste princesse, mesmes au nom du Roy, vostre
filz, tout ouvertement. Et sur ce, etc.</p>

<p class="right">Ce <span class="xs">XV</span><sup>e</sup> jour de septembre 1574.</p>

<h2>CCCCV<sup>e</sup> DÉPESCHE</h2>

<p class="center">&mdash;du <span class="xs">XIX</span><sup>e</sup> jour de septembre 1574.&mdash;</p>

<p class="center">(<i>Envoyée exprès jusques à Calais par Nycolas.</i>)</p>

<p class="hanging indent">
Départ du secrétaire de l'ambassadeur d'Angleterre.&mdash;Sollicitations des protestans
de France et des princes d'Allemagne.&mdash;Fabrique de fausse monnaie
établie en Angleterre pour soutenir la guerre en France.&mdash;Nouvelles
d'Écosse.&mdash;Audience accordée par Élisabeth à M<sup>r</sup> de Méru.</p>

<p class="dest">A la Royne, Régente</p>

<p>Madame, par la dépesche, que Vostre Majesté m'a
faicte, de Lyon, le dernier du passé, j'ay eu assez de quoy
bien convaincre ceulx qui disoient que le Roy, vostre filz,
et Vostre Majesté avoient eu du destourbis et empeschement
en leurs voïages, et aussy de quoy bien confirmer la bonne
<span class="pagenum"><a id="Page_239"> 239</a></span>
opinyon de ceulx qui avoient tousjours espéré, et qui espèrent
encores très bien des affères de Voz Majestez. Je ne
fauldray, à la première nouvelle, qui m'arrivera que le Roy
soit entré en son royaulme, d'aller retrouver ceste princesse,
au retour de son progrès, laquelle est encores assez loing,
pour m'en conjouyr avec elle, et pour haster le partement
du millord qu'elle vous doibt envoyer. Et cependant je vous
diray, Madame, que le secrettère de l'ambassadeur de la dicte
Dame est assurément repassé en France, et m'a mandé ses
excuses, de Bouloigne, en hors, de ce qu'il n'estoit passé
devers moy, confessant qu'il luy avoit esté commandé de
le fère, mais que les aultres commissions, qu'on luy avoit
baillées en ceste ville, luy avoyent faict oublyer ceste cy.</p>

<p>Celluy Poutrin, qui se faict appeller Dupin, est encores
icy, n'ayant peu, avec toute l'assistance des ministres, impétrer
rien de ceste princesse par dessus ce que je vous ay
desjà escript: qu'elle s'estoit dellibérée d'attandre comment
procèderoit le Roy, vostre fils, vers elle, et vers l'entretènement
de la ligue, qu'elle avoit avec le feu Roy, son
frère, premier que de rien attempter contre luy. Ce qui
a faict mettre en avant par les plus passionés ces faulx
bruictz que je vous ay desjà mandez, affin d'essayer s'ilz
la pourroient mouvoir à leurs affections; et ne m'ont espargné
en leurs discours vers elle, disantz que je la trompois
de mensonges et de veynes persuasions, et que je luy
allois racomptant du faict du Roy, vostre filz, et de Vostre
Majesté, et de voz affères, tout au contraire de ce que
j'en sçavoys; tant y a que le dict Poutrin est encores icy,
attendant sa résolution. Et le ministre Textor n'a pas esté
conseillé, arryvant de la Rochelle, d'aller rien pourchasser
en ceste court, car ont bien veu que cella ne luy eût esté
<span class="pagenum"><a id="Page_240"> 240</a></span>
que temps perdu; dont, après qu'il a eu faict assembler,
par quatre ou cinq foys, le conseil des ministres, en ceste
ville, sur les moyens de pourvoyr au secours et deffance de
la Rochelle, et pour dresser des forces par mer par dellà, il
est passé devers le prince d'Orange en Hollande, et Du Lua
a esté renvoyé en Allemaigne. Et m'a quelqu'ung adverty
que, sellon la négociation qu'a faicte le dict Textor, il
semble que ceulx de la nouvelle religyon, de la Rochelle
et du Poictou, se sentent pressés, et qu'ilz sont assez effrayés;
dont, si Brouage estoit reprins, je croy que les Angloix,
à très grande difficulté, se mouveroient jamays par
mer pour eulx, par faulte de retraicte; parce que celle là
seule leur semble opportune, puisque les Rochellois ne les
veulent recevoyr dans leur ville, et aussy que la commodicté
du sel, du quel ilz font leurs contratz et marchez,
leur deffaudroit.</p>

<p>J'entends que cest agent du comte Palatin qui est freschement
arryvé en ceste court, et encores ung aultre allemant
qu'on estime estre agent du duc de Saxe, ont eu
à fère deux sortes de légation à ceste princesse: l'une, ouverte,
pour la prier de conformer les instructions du millord,
qu'elle envoyera devers le Roy, à celles que leurs mestres
ont baillées à leurs ambassadeurs, qu'ils luy ont desjà dépeschées,
tendantes au soulagement de ceulx de leur religyon
et à mettre ung repos en la Chrestienté; et l'autre,
secrette, pour luy remonstrer qu'elle et les aultres princes
protestantz doibvent avoyr une grande considération sur
le retour du Roy, vostre filz, et sur le passage qu'il a faict
par l'Italye, qui leur doibt estre grandement suspect, et
que la légation du cardinal Saint Sixte, nepveu du Pape,
vers luy, et les confidentes démonstrations que luy ont uzé
<span class="pagenum"><a id="Page_241"> 241</a></span>
ceulx qui commandent pour le Roy d'Espagne en l'estat de
Milan, leur debvoient estre arguments irréfragables que
l'intelligence et confédération de ces deux puissants Roys
avec le Pape est très certeyne. Dont l'ont exortée qu'elle
vueille, avec les aultres princes protestantz, pourvoyr, de
bonne heure, à leur seureté, et favorizer, en France et
en Flandres, ceulx qui ont prins les armes pour la deffence
de leur dicte religyon, pendant qu'ilz sont encores
en pieds; et qu'il y auroit bientost une levée de sept mille
reytres et quatre mille lansequenetz en estre, qui seroit
preste de marcher en leur faveur, s'il se pouvoit trouver
moyen de leur fournyr deux centz mille escuz pour leurs
deux premiers payementz. Sur quoy je croy bien que, touchant
le premier poinct de leur légation, les dictz agentz
seront fort bien respondus: c'est que la dicte Dame fera par
le dict milord parler le mesme langage que leurs mestres
à Voz Très Chrestiennes Majestez; mais j'espère bien
qu'ilz ne seront assez bons orateurs pour impétrer si tost
les deux centz mille escuz, bien que quelqu'ung m'a dict
que les évesques de ce royaulme offroient d'y contribuer
et d'y fère contribuer leurs diocèses: ce qui n'est pas matière
bien preste.</p>

<p>Et ce que je crains le plus est ung aultre moyen de recouvrer
deniers, et qui est esmerveillable et bien frauduleux,
c'est que certains allemands et ollandoys, et encores,
m'a l'on dict, quelques françoys, ont entreprins de forger,
en ung endroict de ce royaulme, jusques à ung million
d'escus, du coing de France, d'Espaigne et de Flandres,
pour soustenir ceste guerre; qui seront si bien faicts qu'on
n'en pourra, ny au poix, ny à la touche, cognoistre la
différence dans les bons; et que desjà ils ont si bien commancé
<span class="pagenum"><a id="Page_242"> 242</a></span>
d'y besoigner, avec la secrette permission d'aulcuns
de ce conseil, qu'ilz ont cinquante mille escuz de France
toutz pretz. A quoy, Madame, il est besoin de pourvoyr,
et mander à Paris, et aultres principalles villes, où la première
emplète s'yra fère, qu'on y prenne bien garde; et
je ne fauldray de vous mander, de jour à aultre, tout ce
que j'en pourray descouvrir davantage.</p>

<p>M<sup>e</sup> Quillegreu est revenu, depuis deux jours, en poste,
d'Escosse, et l'on continue toujours de m'advertyr qu'il
mène la praticque d'avoyr la personne du Prince d'Escosse
par deçà, dont je suis bien en peyne que cella se trame si
secrettement que je ne le puis bien descouvrir. M<sup>r</sup> de Méru
est allé trouver ceste princesse à Fernand Castel, où elle
luy a assigné l'audience à ce jourdhuy. Il faict toutes démonstrations
de se vouloyr comporter en très bon et fidelle
subject du Roy, mais tels que je voirray estre ses
déportements, je ne fauldray de les vous tesmoigner. Et
sur ce, etc.    <span class="i2">Ce <span class="xs">XIX</span><sup>e</sup> jour de septembre 1574.</span></p>

<h2>CCCCVI<sup>e</sup> DÉPESCHE</h2>

<p class="center">&mdash;du <span class="xs">XXIIII</span><sup>e</sup> jour de septembre 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Crainte des Anglais que le roi n'ait formé une ligue avec le pape pour détruire
le protestantisme.&mdash;Leurs efforts pour s'emparer du prince d'Écosse.&mdash;Arrestation
et mise en liberté de ceux qui fabriquaient la fausse monnaie.&mdash;Nouvelles
d'Irlande.</p>

<p class="dest">A la Royne, Régente</p>

<p>Madame, en attendant d'avoyr bientost la certitude de
la bonne et desirée nouvelle que le Roy, vostre filz, soit
<span class="pagenum"><a id="Page_243"> 243</a></span>
entré en son royaulme, laquelle se faict desjà aulcunement
confesser par ceulx qui plus opinyastroient qu'elle n'adviendroit
jamays, j'ay faict sçavoyr à la Royne d'Angleterre
ce que Vostre Majesté m'en avoit escript, du dernier
du passé, laquelle a monstré non seulement d'en estre bien
ayse, mais a faict grand signe d'allégresse de ce qu'il ne
pouvoit apparoir qu'il y deût plus avoyr de difficulté, ny
de retardement, en son voyage; et s'est efforcée de donner
à cognoistre à ung chascun que véritablement elle avoit
grand playsir du retour de ce prince; et a eu à dire plusieurs
choses, de la vertu et du bonheur qui accompaignent
ses entreprinses, et du contentement qu'elle aura d'estreindre
une bonne amityé avecques luy, si, d'avanture, il ne
veult point mespriser la sienne. Et m'ont ceulx de ce conseil
envoyé curieusement demander si Voz Majestez s'achemineroient
bientost vers Reims, ou bien si elles prendroient
aultre chemin, affin de pouvoir mieulx ordonner du
partement du millord qui vous doibt aller trouver. Je leur
ay respondu cella mesmes que j'ay veu, par vostre lettre,
que en aviés desjà dict à leur ambassadeur; et aulcuns
d'eulx m'ont, d'abondant, faict part de celle légation ouverte,
que les agens des princes d'Allemaigne, lesquelz
sont encores à la suyte de ceste court, ont faicte à la
dicte Dame: qui m'ont mandé que c'estoit en la propre
forme que je l'ay desjà escript par mes précédentes, du
<span class="xs">XIX</span><sup>e</sup> du présent, mais ne m'ont rien touché de leur aultre
secrette négociation; dont a esté besoing que je l'aye recherchée
d'ailleurs.</p>

<p>Il est bien vray que touts mes advis se rapportent à ce
que ceste princesse conviendra sans doubte avec les dictz
princes de fère remonstrer au Roy, vostre filz, plusieurs
<span class="pagenum"><a id="Page_244"> 244</a></span>
choses, touchant le soulagement des Protestantz, et d'establir,
pour le regard de l'estat de la religyon, une paix
publicque en la Chrestienté; mais que, pour encores, elle
ne résouldra rien, ny de guerre, ny de paix, ny de ligue,
ny de contributions de deniers, là dessus, avec les dicts
princes, qu'elle ne voye plus avant comme le Roy se déportera
vers elle. Qui cognois bien, Madame, que quelle
démonstration qu'elle face, elle ne peut encores prendre
assés de confiance de luy, tant pour les choses qui ont passé
au propos d'entre eulx deux, que pour se représanter encores
en l'esprit ce qu'elle a d'autrefoys creu, que la
Royne d'Escoce luy avoit cédé le droict et le tiltre qu'elle
prétend en ce royaulme, se persuadant la dicte Dame que
le mesme conseil, duquel il se conduysit lors, ez dicts
deux affères, est en plus d'authorité qu'il ne fut jamays
près de luy. Sur quoy je n'ay obmis une seule de toutes les
démonstrations, dont j'ay peu user à elle et aulx siens,
que je ne les leur aye franchement déduictes, pour les
divertyr de ceste opinyon. Néantmoins ilz ne cessent, sur
ce retour de M<sup>e</sup> Quillegreu, sellon qu'on m'en a adverty,
de dellibérer chaudement comme ilz pourront avoyr le
Prince d'Escosse par deçà, bien que la dicte Dame tient
cella aulcunement suspect pour elle, et n'y entend qu'à
regret. Mais il y a grand apparance que les persuasions des
Protestantz, lesquelz veulent fère nourrir ce petit prince à
leur mode, comme celluy qu'ilz réputent desjà aparant successeur
de ce royaulme, et qui remonstrent que c'est la
principalle seureté de ceste princesse, et de son estat, que
d'avoyr la mère et le filz en ses mains, la facent enfin condescendre
à leur intention, mesmement s'ilz trouvent que
les choses ne soient trop difficiles, du costé d'Escosse. Et
<span class="pagenum"><a id="Page_245"> 245</a></span>
y en y a aulcuns qui estiment qu'on essayera de tretter
cella avec la Royne d'Escoce mesme, avec promesse de
luy amplyer sa liberté, si elle le veult consentir; et que, pour
le mieulx conduyre, l'on a trouvé moyen de fère persuader,
par la duchesse de Suffolc, laquelle n'ayme poinct la
Royne d'Escoce, au comte et comtesse de Cherosbery, en
faysant le mariage de leurs enfans, qu'ilz feront bien de
remuer la Royne d'Escoce au chasteau de Pontfroid,
qui est l'une des maysons de la Royne d'Angleterre; ce
que je ne sçay encores bien au vray si tout cella succèdera.</p>

<p>Tant y a qu'ayant desjà faict dire, en passant, au
comte de Lestre que j'en avois eu le vent, mesmement du
faict du petit Prince, et que c'estoit chose qui ne se pourroit
conduyre sans offancer le Roy, lequel estoit le principal
alié de la couronne et des Princes d'Escosse, il m'a seulement
mandé que je réputois sa Mestresse et ceulx de son
conseil plus sages et plus pourvoyans qu'ilz n'estoient, et
que, pleût a Dieu, qu'ilz peussent avoyr le dict Prince,
sans m'y respondre rien davantage. Et me vient on de dire
qu'on est après à fère une dépesche pour renvoyer le dict
M<sup>e</sup> Quillegreu, de rechef, par dellà. Il sera bon, Madame,
que, sur l'occasion de ce que M<sup>r</sup> de Glasgo remonstrera
au Roy, en sa première audience, Voz dictes Majestez parlent
ung peu de bonne sorte à l'ambassadeur d'Angleterre
des affères d'Escoce, et de l'estat de la Royne et du Prince
du dict pays, affin d'arrester les instantes poursuites de
ceulx cy: vous ayant à dire au surplus, Madame, qu'on
avoit trouvé moyen de fère constituer prisonniers aulcuns
de ceulx qui forgent par deçà celle faulce monnoye, dont,
par mes précédentes, je vous ay faict mencion, mais ilz ont
<span class="pagenum"><a id="Page_246"> 246</a></span>
esté assez tost eslargis par secret mandement d'aulcuns de
ce conseil; ce qui me faict avoir davantage suspecte l'inique
et meschante provision de deniers qu'ilz font, laquelle
j'entendz, quand à ce qui s'en bat du coing de France,
que c'est de celluy du feu Roy, dernier décédé, dont je
mettray peyne d'en recouvrer quelque pièce si je puis, pour
vous en envoyer la monstre. Et sur ce, etc.</p>

<p class="right">Ce <span class="xs">XXIV</span><sup>e</sup> jour de septembre 1574.</p>

<p class="blockquote">
Depuis ce dessus, j'ay eu advis de ceste court de deux choses:
l'une est que la dépesche qui y est arryvée de M<sup>r</sup> le docteur Dayl,
du <span class="xs">V</span><sup>e</sup> du présent, y a suscité beaucoup d'escrupulles de la dellibération,
qu'il mande que le roy aporte d'Italye contre les Protestantz;
et l'aultre, que, en Irlande, le comte d'Esmond ayant esté attiré à
parlementer, il a esté, soubz parolle de paix, détenu prisonnyer, et
le conduict on maintenant soubz bonne garde par deçà. Je mettray
peyne de vériffier l'une et l'autre nouvelle pour vous en mander plus
de certitude par mes premières.</p>

<h2>CCCCVII<sup>e</sup> DÉPESCHE</h2>

<p class="center">&mdash;du <span class="xs">XXIX</span><sup>e</sup> jour de septembre 1574.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Nouvelles d'Écosse.&mdash;Disposition des Écossais à maintenir l'alliance avec la
France.&mdash;Assurance donnée à l'ambassadeur que M<sup>r</sup> de Méru ne sollicite
de la reine rien autre chose que son intercession en faveur de M<sup>rs</sup> de Montmorenci
et de Cossé.&mdash;Nouvelle de l'arrivée du roi à Lyon.&mdash;Désignation de
lord de North pour passer en France.</p>

<p class="dest">A la Royne, Régente</p>

<p>Madame, celluy que j'avoys, il y a desjà assez longtemps,
dépesché en Escoce, quand M<sup>e</sup> Quillegreu y alla, est revenu
depuis deux jours, lequel m'a rapporté de plusieurs
seigneurs, à qui il dict avoyr parlé, et leur avoyr bayllé
<span class="pagenum"><a id="Page_247"> 247</a></span>
mes lettres, par dellà, leurs responces de bouche, parce
qu'ilz n'ont ozé m'escripre, ne m'ayant apporté que celle
seule du comte d'Arguil, et du laer de Quelseit, par escript.</p>

<p>Je m'assure que l'on ne veut souffrir au dict pays,
en façon que ce soit, qu'on y propose rien contre la ligue
de France; et mesmes le comte de Morthon monstre de ne
le vouloyr essayer, par ce, possible, qu'il sent qu'aussy bien
il ne le pourroit mener à bout; et qu'encores qu'il se laysse
entretenir et poursuyvre par grande instance de M<sup>e</sup> Quillegreu,
sur la consignation de la personne du jeune Prince
à la Royne d'Angleterre, qu'il n'y a apparence quelconque,
(quand bien l'avarice l'aveugleroit de s'en obliger à elle
moyennant quelque somme d'angelotz, ainsy qu'on dict
qu'on luy en promect beaucoup), qu'il le puisse néantmoins,
sans beaucoup de contradiction, ny sans beaucoup de danger,
effectuer; et mesmement, si Voz Majestez Très Chrestiennes
faictes voyr et entendre par dellà que vous ne le
voulez, ny mesmes n'estes pour souffrir qu'il se face.</p>

<p>Le mesmes messager m'a aussy apporté une lettre du
duc de Chastelleraut pour la Royne d'Escoce, et ung petit
pourtraict du jeune Prince, son filz. J'advizeray de le
luy fère tenir par la plus seure et commode voye qu'il me
sera possible; et j'espère que, par cest aultre messager,
que j'ay dernièrement dépesché au dict pays, lequel toutesfoys
cestuy n'a pas rencontré, les seigneurs de dellà seront
davantage confirmés en leur bonne dellibération vers le
Roy, vostre filz, et vers sa couronne.</p>

<p>La femme du comte de Morthon est morte depuis quinze
jours en çà, au grand contantement de son mary, qui est
après à choysir party; et s'espère que, par le moyen de
<span class="pagenum"><a id="Page_248"> 248</a></span>
quelque alliance, il se réduyra à plus de modération qu'il
n'en a monstré jusques icy.</p>

<p>M<sup>r</sup> de Méru est retourné, depuis deux jours, de devers
ceste princesse, avec laquelle il a esté huict jours entiers.
Et j'entendz qu'il a esté fort humaynement receu d'elle,
et que les seigneurs de ceste court luy ont faict beaucoup
d'honneur et beaucoup de courtoysyes, l'ont traicté et l'ont
accompaigné à la chasse, et luy ont donné tout le playsir
qu'ilz ont peu. Et l'ung d'eux m'a mandé que je ne fusse
poinct en peyne de chose qu'il peût pourchasser vers elle,
car m'assuroit que, si elle n'eût esté bien certeyne qu'il
n'avoit à luy parler qu'avec grand honneur et respect de
Voz Majestez Très Chrestiennes, et que seulement il la
vouloit requérir d'intercéder pour M<sup>rs</sup> les mareschaulx, ses
frère et beau père, qu'elle ne l'eût aulcunement admis en
sa présence. Tant y a que je ne lairay, pour cella, de le
fère tousjours observer, affin de vous mander, le plus au
vray que je pourray, quelz seront ses déportementz.</p>

<p>J'ay sceu, à la vérité, que la dépesche de M<sup>r</sup> le docteur
Dayl, du <span class="xs">V</span><sup>e</sup> du présent, a engendré assez d'escrupulles en
ceste court, mais l'on ne m'a encores sceu bien discerner
sur quelles particularités ce peut estre; tant y a que, depuis,
est arryvé ung de ses secrettères, nommé Devet, lequel
est venu en dilligence, de qui les propos n'adoulcissent
pas beaucoup ce que son maistre avoit altéré. Et, auparavant
le dict Devet, estoit passé, icy, ung qui se dict serviteur
de madame de Ferrare, lequel ne s'est nullement
addressé à moy, ains m'a l'on dict qu'il a eu grande communicquation
avecques Villiers et avec les aultres ministres
françoys qui sont en ceste ville.</p>

<p>Milord trézorier, estant encores le dict S<sup>r</sup> de Méru à la
<span class="pagenum"><a id="Page_249"> 249</a></span>
court, s'est retiré en une sienne mayson des champs, pour
quelques jours, assez près de ceste ville, où il a festoyé les
agentz des princes d'Allemaigne; desquelz j'entendz que
celluy du comte Palatin est escouçoys, frère de M<sup>e</sup> Robert
Melvin, et les principaulx supostz et entreméteurs de la
nouvelle religyon s'y sont trouvez, qui m'ont rendu davantage
curieux de fère observer ce qui s'y feroit. Et l'on m'a
rapporté que la responce y a esté rendue aulx dictz agentz,
et leur dépesche bayllée pour s'en retourner; mais je n'ay
encores peu sçavoyr qu'est ce qu'elle contient, ny si M<sup>r</sup> le
vydame, qui a bien esté au festin, l'a sceue, lequel s'est
enfin entièrement résolu de passer avec les dictz agentz en
Allemaigne. Mais je croy que ce ne sera sans me venir dire
adieu, et je ne fauldray de l'exorter vifvement qu'il ne
vueille rien mouvoir par dellà qui puisse estre contre l'intention
de Voz Très Chrestiennes Majestez, ny contre le
desir qu'il a tousjours montré avoyr à la tranquillité du
royaulme. En cestuy mesmes festin du dict grand trézorier
m'a esté suscité ung aultre escrupulle, pour la comtesse de
Lenox qui s'y est trouvée, et pour avoyr icelluy grand trézorier
et M<sup>e</sup> Quillegreu, et le dict Melvin, agent du comte
Palatin, conféré longuement et fort estroictement avec
elle; dont, depuis, j'ay sceu qu'elle s'apreste d'aller jusques
en une sienne mayson qui est vers le North, et que,
de là, elle passera en Escoce, pour visiter le jeune Prince,
son petit filz, ce que je juge n'estre à aultres fins que
pour essayer de l'avoyr entre ses mains, affin de le transporter
par deçà, et que ceulx cy veulent, en toutes sortes,
tenter tous moyens à eulx possibles pour surmonter les difficultez
qui s'y pourroient trouver. A quoy je vous supplye
très humblement vouloir pourvoyr du costé de dellà; car je
<span class="pagenum"><a id="Page_250"> 250</a></span>
crains bien fort que, nonobstant ce que m'a rapporté le
messager, qui naguères en est venu, je ne pourray mettre
assez de suffizans obstacles, du costé d'icy, pour les empescher.
Et sur ce, etc.</p>

<p class="right">Ce <span class="xs">XXIX</span><sup>e</sup> jour de septembre 1574.</p>

<p class="blockquote">
Ainsy que je signois la présente, milord de North m'a envoyé
dire, par ung sien gentilhomme, que la Royne, sa Mestresse, ayant
eu advertissement par son ambassadeur, comme le Roy, vostre
filz, estoit arryvé à Lyon, elle luy avoit incontinent commandé de
haster son partement pour l'aller trouver, et qu'il dellibéroit de partir,
le quatriesme ou cinquiesme d'octobre, mais que, devant cella,
il me viendroit visiter, ainsy qu'il avoit commandement de le fère;
et cependant me prioit de donner ordre qu'à Bouloigne, et sur les
chemins, il peût trouver des chevaulx prestz pour fère meilleure dilligence.
Dont présentement j'en fays ung mot de lettre à M<sup>r</sup> de Calliac;
et je vous suplye très humblement, Madame, de commander
ce que Vostre Majesté sçayt estre expédient pour le fère honnorer et
bien recevoyr, tant par les chemins qu'arryvant à la court, sellon
que ce premier acte, de la confirmation d'amityé d'entre le Roy,
vostre filz, et la Royne, sa Mestresse, semble infinyement le requérir.</p>

<h2>CCCCVIII<sup>e</sup> DÉPESCHE</h2>

<p class="center">&mdash;du <span class="xs">V</span><sup>e</sup> jour d'octobre 1574.&mdash;</p>

<p class="center">(<i>Envoyée jusques à Bouloigne par ung des gens de milord de North.</i>)</p>

<p class="hanging indent">
Desir d'Élisabeth de conserver l'alliance avec la France.&mdash;Départ de lord de
North.&mdash;Négociations des princes d'Allemagne.&mdash;Pacification de l'Irlande.&mdash;Nouvelles
d'Écosse.</p>

<p class="dest">A la Royne, Régente</p>

<p>Madame, je n'ay receu les lettres de Vostre Majesté, du
<span class="xs">VIII</span><sup>e</sup> de septembre, jusques au vingt uniesme jour de leur
dathe, à cause que la mer a esté si haulte qu'on ne l'a peu
passer, sinon envyron la fin du moys; et, avec icelles, j'ay
<span class="pagenum"><a id="Page_251"> 251</a></span>
receu la coppie de la lettre que la Royne d'Angleterre a
escripte, de sa main, à Vostre Majesté; en laquelle, encor
qu'elle uze de beaucoup de digressions, et d'aulcunes
formes de parler qui n'expliquent qu'à demy ce qu'elle a
voulu dire; et, en d'autres endroictz, elle s'efforce d'en
fère plus comprendre qu'elle n'en veut exprimer, si descouvre
elle bien avant de l'intérieur de son cueur; et monstre
de l'avoyr grandement esmeu, et que diverses impressions
la mettent à ne sçavoyr comme espérer de l'amityé du Roy,
vostre filz, ny si elle se doibt résoudre de renouveller la
ligue avecques luy, au cas qu'il le luy demande, ou bien si
elle doibt retourner à celle de Bourgoigne.</p>

<p>Et en cella, Madame, j'ay à dire à Vostre Majesté que,
depuis le passage du Roy, vostre filz, en Italye, et la bonne
et grande opinyon qu'on dict qu'ung chascun a conçue de
luy, à voyr seulement sa présence, et son maintien, et ses
vertueux déportemens, partout où il a passé, joinct sa
précédente réputation, et la grandeur et bonne fortune
qui l'accompaignent, il n'est pas à croyre combien les
agentz du Roy d'Espaigne, icy, se sont imprimés une merveilleuse
jalousie de luy; lesquelz travaillent, plus qu'ilz
ne firent jamays, de séparer ceste princesse de son intelligence,
et mettent toute la dilligence, qu'ilz peuvent,
d'entretenir par fréquentes sollicitations et par promesses
et présantz ceulx qui sont auprès d'elle, et de gaigner
nomméement ceulx qu'ilz estiment qui ont de l'affection à
la France; dont n'est sans difficulté qu'on peut maintenant
tenir, icy, relevé le nom du Roy et de sa couronne.
Néantmoins je ne veux désespérer qu'il n'y trouve encores
de la correspondance, parce que ceste princesse, en son
cueur, ne le hayt poinct, ains l'ayme, et desire estre
<span class="pagenum"><a id="Page_252"> 252</a></span>
aymée de luy, comme de celluy qu'elle estime et prise,
sur toutz les princes qui vivent; et si, n'a pas grande inclination
à l'Espaigne, ny ne peut encores prendre confiance
de ce costé là. Dont se pourra fère, Madame, que, par
ceste nouvelle ambassade, qu'elle vous envoye maintenant,
si, d'avanture, Voz Majestez la reçoyvent favorablement,
et en font ainsy cas, comme elle monstre de l'espérer, que
les choses se remettront facillement aux mesmes bons
termes qu'elles estoient.</p>

<p>D'une chose ne me puis je assés esbahyr, sur quoy elle
s'est peu fonder d'avoyr présupposé, en sa lettre, que Vostre
Majesté eust apprins de quelqu'ung de ses conseillers
qu'elle se tenoit offancée du Roy, car je luy fis voyr par voz
propres lettres que c'estoit de la depposition du comte de
Montgommery que Vostre Majesté l'avoit tiré; mais, à dire
vray, elle se trouva lors si surprinse, quand je vins à luy
toucher ce poinct, qu'elle a bien voulu, depuis, prendre
le prétexte de ceste plaincte pour en esteindre si bien, si
elle peut, la mémoyre, qu'il n'en soit jamays, en peu ni
en prou, aulcune nouvelle, ny de vostre costé ny du sien.</p>

<p>La pluspart de ceulx, qui sont ordonnez pour accompaigner
ceste ambassade, sont desjà partis de ceste ville, et
milord de North, l'ambassadeur, partira demain. J'ay desjà
adverty M<sup>rs</sup> de Gourdan et de Calliac, et M<sup>r</sup> de Crèvec&oelig;ur,
de son voïage, affin de le fère bien recevoyr, et le fère
accomoder de chevaulx en Picardye. Et je vous supplye
très humblement, Madame, de commander qu'il soit bien
receu et accomodé au reste du chemin, et qu'il luy soit faict
honneur et faveur, quand il arryvera vers Voz Majestez;
car l'on prendra, icy, un grand argument de vostre intention,
sellon qu'on verra que uzerés vers luy. Il a charge,
<span class="pagenum"><a id="Page_253"> 253</a></span>
après les complimentz faictz, de parler vifvement à Voz
Majestez du faict des déprédations, et semble qu'on desire,
icy, que luy faciés avoyr conférance avec les deux du conseil
qui sont depputés là dessus.</p>

<p>Les agentz des princes d'Allemaigne viennent de partir,
lesquelz, à ce que j'entendz, n'emportent rien de
contant, mais seulement une promesse de deux centz
mille escuz, qu'ilz ont demandé, qu'on les leur fera fournir
de ce royaulme, en espèces, ou par crédit, pour fère
les levées, au cas que la paix ne succède en France. Et
en y a qui présument que desjà il est allé en Hembourg
une partie de ces escus que je vous ay mandé qu'on a nouvellement
forgez; dont sera bon d'en fère éventer par
dellà la faulceté, affin qu'ilz demeurent descriez. M<sup>r</sup> le
vydame faict toutes les dilligences qu'il peut pour s'en
aller avec les dictz depputés, mais, comme aulcunes nécessitez
le convient de s'en aller, aussy il y en a d'aultres
qui l'empeschent de partir. M<sup>e</sup> Astafort, jeune gentilhomme
de ceste court, s'est desjà embarqué dans leur vaysseau,
et s'en va jusques là où sont les dictz princes, pour revenir
bientost rapporter de leurs nouvelles.</p>

<p>Le comte d'Esmont n'a pas esté faict prisonnyer, en
Irlande, comme l'on me l'avoit rapporté, ains ceste princesse
a si bien accommodé ses affères au dict pays, par
voye d'accord, avec présans et promesses, et gracieuses
condicions, que le dict comte, avec quatre mille hommes,
s'est remis au service d'elle, et Mac O'Nel est repassé en
son païs du North d'Escosse, avec quatre mille harquebouziers
qu'il avoit admenez. Et, à présent, les officiers
et agentz de la dicte Dame vont reprenant la possession des
places, sans qu'on leur y face de résistance: vray est qu'on
<span class="pagenum"><a id="Page_254"> 254</a></span>
crainct tousjours bien fort l'instabilité de ceste nation.</p>

<p>Ung de mes amys me vient d'advertyr qu'indubitablement
la praticque de livrer le Prince d'Escoce par deçà a esté
bien fort en avant, et qu'elle a esté sur le poinct d'estre
exécutée, si le comte d'Honteley et M<sup>e</sup> Alexandre Asquin
ne l'eussent empeschée; et qu'on présume, en ceste court,
que cella est venu de mon advertissement, et qu'il fault
qu'on m'observe de plus près. Il y en a aussy qui pensent
que, de tant que ceste princesse n'a pas monstré d'en estre
trop marrye, qu'elle mesmes, soubz mein, les en a
faictz advertyr; tant y a que le voïage, dont je vous ay
cy devant escript, de la comtesse de Lenox, pour aller visiter
le dict Prince, se poursuit; et je suis après à descouvrir
sur quelle intention elle y va.</p>

<p>Il y a icy desjà de longtemps un gentilhomme polounoys,
de la mayson d'Alasco, et y en est arryvé encores d'autres,
depuis la venue du Roy, qui ne m'ont, ny les ungs ny les
aultres, visité; ains ilz sont souvant visitez par les ministres
françoys et flammans, qui sont icy; et si, ont esté
quelquefoys en ceste court, et de la court l'on a envoyé
vers eulx. Il vous plerra me mander si j'auray à fère aulcun
office en leur endroict. Sur ce, etc.</p>

<p class="right">Ce <span class="xs">V</span><sup>e</sup> jour d'octobre 1574.</p>

<p><span class="pagenum"><a id="Page_255"> 255</a></span></p>

<h2>CCCCIX<sup>e</sup> DÉPESCHE</h2>

<p class="center">&mdash;du <span class="xs">X</span><sup>e</sup> jour d'octobre 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Conférence de l'ambassadeur avec lord de North.&mdash;Desir d'Élisabeth de connaître
les intentions du roi.&mdash;Sa réponse aux envoyés des princes d'Allemagne.&mdash;Sollicitations
pour Marie Stuart.</p>

<p class="dest">A la Royne, Régente</p>

<p>Madame, premier que milord de North soit party, il
m'est venu visiter, et m'a discouru, en général, de la
bonne intention que la Royne, sa Mestresse, a vers le Roy,
vostre filz, et comme elle desire infyniement de se maintenir
en bonne paix avecques luy, et garder inviolablement avec
Vostre Majesté la vraye amityé que vous vous estes, longtemps
y a, promise l'une à l'autre, et estreindre, s'il est
possible, plus fort que jamays, celle en quoy il vous a
pleu nourrir tousjours toutz Noz Seigneurs, voz enfantz,
avecques elle; dont, s'il peut vous bien explicquer sa
commission, tout de mesmes que la dicte Dame la luy a
donnée là dessus, il ne faict aulcun doubte que n'en demeuriez
très assurée; et que, de sa part, il s'en va très
dellibéré de fère, en cest endroict, les meilleurs et plus
exprès offices qu'il pourra.</p>

<p>De quoy je l'ay bien fort remercyé, et, après luy
avoyr faict aulcunes remonstrances sur les escrupulles
qu'on vous avoit suscités, de ce costé, je l'ay exorté de
se déporter en façon que, en France et icy, l'on ayt à
se louer de son élection à ceste charge. Et parce qu'ung
mien amy m'a adverty que, le propre jour que sa
dicte Majesté l'a licencié, elle a monstré d'estre aulcunement
<span class="pagenum"><a id="Page_256"> 256</a></span>
en peyne de ce que je ne luy allois annoncer
l'arryvée du Roy à Lyon, ny luy fère entendre aulcune
chose, de sa part; et qu'il y en y avoit, de ceulx qui aspirent
à la retirer de l'intelligence de France, qui s'efforçoient
de luy en fère une maulvayse interprétation; j'ay,
soubz prétexte de visite, envoyé dire à ses plus expéciaux
conseillers que je n'attandoys que l'heure qu'il m'arrivast
une dépesche du Roy, vostre filz, pour aller trouver la
dicte Dame; et que Vostre Majesté m'avoit escript, du
<span class="xs">VIII</span><sup>e</sup> du passé, qu'il estoit desjà arryvé à Lyon, mais qu'il
estoit si empressé, à ce commancement, qu'il n'avoit
encores peu ouyr le gentilhomme que je luy avoys dépesché,
néantmoins que, dans deux jours, ou troys, il les
ouyroit à loysir, et puis me manderoit, par luy mesmes,
ce qu'il voudroit que je fisse sçavoyr, de sa part, à la dicte
Dame; et que cependant je ne fallisse de vous escripre à
toutz deux du bon portement d'elle et de sa santé, dont
les priois de m'en vouloir mander.</p>

<p>Sur quoy, après avoyr conféré avec elle, ilz m'ont mandé,
par mon secrettère, qu'elle avoit eu très agréable ceste
mienne dilligence, et s'en estoit plus grandement resjouye
qu'ils ne le me sçauroient dire, et desiroit que j'eusse de
quoy lui venir bientost compter des nouvelles du Roy,
vostre filz, et que je les luy peusse tesmoigner aussy
bonnes, comme elle les souhaytoit pour elles mesmes. Puis
l'ung d'eux m'a mandé qu'elle n'avoit, en chose de ce
monde, aujourdhuy, le cueur si tendu qu'à ouyr jusques aulx
moindres particullaritez qui venoient de luy; et qu'il me
pouvoit assurer que, de beaucoup de demandes qu'on luy
avoit faictes depuis peu de temps en çà, elle s'estoit tenue
ferme à n'en vouloir accorder aulcune, au préjudice
<span class="pagenum"><a id="Page_257"> 257</a></span>
de luy, que premièrement elle ne voye comme il se voudra
déporter vers elle.</p>

<p>Néantmoins, Madame, je mettray, icy, ceste digression
qu'on m'a adverty d'ailleurs qu'indubitablement les
agentz des princes d'Allemaigne s'en sont retournés bien
contantz des bonnes parolles et promesses qu'elle leur a
données; et les dictz conseillers ont davantage dict à mon
dict secrettayre qu'ilz avoient entendu que le Roy, vostre
filz, desiroit bien fort la paix; néantmoins que les grosses
forces, qu'il faysoit marcher, leur faysoient souspeçonner la
guerre, et qu'on leur avoit dict qu'il se rendoit beaucoup
plus assidu en ses affères que n'avoient faict ses prédécesseurs;
et néantmoins se monstroit plus grave, et de difficile
accès, que nul d'eux, et que leur Mestresse et eulx estoient
à regarder, avec le reste de la Chrestienté, comme
il formeroit ses affères, à ce commancement, affin de fère
une conséquence comme ilz auroient à procéder tout le
reste de son règne.</p>

<p>J'ay, à deux jours de là, renvoyé, encores une aultre
foys, devers eulx, pour impétrer aulcunes honnestes et
bien raysonnables demandes, que j'avoys à fère à leur dicte
Mestresse et à eulx, pour la Royne d'Escosse, vostre
belle fille, et pour leur fère voyr ung cahier de plainctes
que M<sup>r</sup> de La Melleraye m'a envoyé. Et sur ce, etc.</p>

<p class="right">Ce <span class="xs">X</span><sup>e</sup> jour d'octobre 1574.</p>

<p><span class="pagenum"><a id="Page_258"> 258</a></span></p>

<h2>CCCCX<sup>e</sup> DÉPESCHE</h2>

<p class="center">&mdash;du <span class="xs">XV</span><sup>e</sup> jour d'octobre 1574.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Certitude de l'arrivée du roi en France.&mdash;Nouvelle répandue en Angleterre
que le roi, à son passage en Italie, a formé une ligue avec le pape.&mdash;Assurance
donnée à l'ambassadeur qu'Élisabeth, pour la combattre, est entrée
en ligue avec les princes protestans d'Allemagne.&mdash;Efforts des Anglais
pour renouer l'alliance avec le roi d'Espagne.&mdash;Nouvelles d'Écosse.</p>

<p class="dest">Au Roy.</p>

<p>Sire, par ung des gens de l'ambassadeur d'Angleterre,
lequel est arryvé icy, le <span class="xs">X</span><sup>e</sup> de ce moys, qui est le second
courrier qu'il a dépesché à la Royne, sa Mestresse, depuis
vostre retour, il l'a advertye comme Vostre Majesté,
s'estant expédiée de ses plus pressans affères à Lyon, elle
s'acheminoit maintenant à Reyms, pour y fère bientost
son sacre et couronnement. De quoy la dicte Dame a estimé
qu'elle avoit très bien faict d'avoyr desjà dépesché
milord de North pour vous aller saluer de par elle, et estre
l'une des premières qui honnoreront et se conjouyront de
vostre heureux advènement à la couronne. Et par mesme
moyen luy a escript que les depputés de ceulx, qui se sont
eslevez en Languedoc et Daulfiné, n'ayantz peu obtenir,
ny par leur requeste ny par l'intercession des agentz des
princes d'Allemaigne, aulcun exercice de leur religyon,
ilz s'estoient retirez, et les dictz agentz départis avec plus
d'opinyon, les ungs et les aultres, de la guerre que d'espérance
de la paix; et que Vostre Majesté avoit donné
charge de parachever ceste guerre à M<sup>r</sup> de Savoye, comme
pour le déclarer desjà, et l'introduyre par là, à estre cappitaine
<span class="pagenum"><a id="Page_259"> 259</a></span>
général de la ligue qu'on présumoit estre entièrement
conclue entre le Pape et Vostre Majesté et le Roy
d'Espaigne, avec les aultres princes catholicques, contre
les Protestantz et contre leur religyon.</p>

<p>Sur lequel advertissement, Sire, la dicte Dame et ceulx
d'auprès d'elle se sont de nouveau restreinctz en conseil
avec les principaulx personnages de ce royaulme, et ont
contremandé les agentz, qui estoient desjà partis, des dictz
princes protestantz pour, de rechef, entrer en conférence
avec eulx; mais je ne sçay encores s'ilz ont rien changé
de leurs précédentes dellibérations. Tant y a qu'ung de ce
conseil m'a mandé qu'ilz s'ébahyssoient toutz comme, à
l'apétit de troys centz mille escuz qu'on vous avoit offert de
prest en Italye, vous vous estiez layssé persuader à la continuation
de ceste guerre, laquelle vous ruyneroit de plus
de vingt millions, et vous mettroit, possible, en danger
de ne pouvoir jamays heureusement jouyr l'amplytude de
vostre beau royaulme. A quoy je luy ay respondu que je
n'avoys rien entendu des dictz troys centz mille escus, et
n'en croyois rien, parce que vous n'estiés prince pour vous
mouvoir de cella; et qu'indubitablement vous vouliés la
paix, et entendiés de la donner, avec honnestes et raysonnables
condicions, à voz subjectz, mais que nul, soubz le
ciel, sçavoit mieulx que vous et la Royne, vostre mère,
comme vous la leur debviez octroyer, et de quelle façon elle
pouvoit estre utille à vostre royaulme; qui vouliez, comment que
ce fût, comme chose très juste et très légytime,
demeurer Roy et Mestre, et surmonter toutes les désobéyssances
et violentes contradictions qu'on atempteroit
contre vostre authorité, et ne souffrir uzurper aulcune loy
par voz subjectz, sinon celle qu'ilz prendroient de vous, qui
<span class="pagenum"><a id="Page_260"> 260</a></span>
rechercheriés tousjours, aultant que vous pourriez, leur
solagement et le repoz de leurs consciences; et qu'ilz ne
debvoient vous presser de chose qui ne vous semblât loysible,
et qui ne vous fût à playsir de la leur concéder.</p>

<p>Et, depuis cella, l'on m'a voulu fère croyre que la dicte
Dame avoit passé oultre à se joindre formellement à la ligue,
et à s'obliger aulx chapitres d'icelle, pour la contribution
et secours, avec les dictz princes protestantz, et
avec les dictz eslevez, de France et de Flandres; mais je
ne puis ny veulx croyre que, jusques à ce qu'elle ayt entendu
comme Vostre Majesté aura receu sa dernière ambassade,
et comme il vous plerra uzer vers elle, qu'elle s'oblige
à nulle nouvelle ligue, ny qu'elle conclue rien qui
puisse directement tourner à vostre préjudice: car j'ay parolle
et promesse fort expresse d'elle, et qui m'a semblé
partir de son cueur, qu'elle ne le fera nullement. Vray est
que je me crains assez qu'on l'ayt persuadée de fermer les
yeulx sur les secretz moyenz que les susdictz agentz et les
ministres, et aultres plus aspres suppostz de la nouvelle
religyon, s'efforcent d'inventer, toutz les jours, pour cuyder
maintenir et fortiffier davantage leur cause, ainsy
comme, de ceste nouvelle forge d'escuz, dont j'ay cy devant
escript, laquelle ilz poursuivent tousjours; et les espèces
en sont si belles, sellon qu'ung homme de bien, qui
en a veu, me l'a rapporté, et si parfaictement bien faictes
au molinet, qu'il ne s'y peut cognoistre, ny au son, ny au
poix, ny à la touche, rien de différent d'avecques les bons;
et qu'il en est desjà allé, ce m'a il assuré, ung bon nombre
en Hembourg, de toutes les dictes espèces, et nomméement
cinquante mille, du coing de Vostre Majesté; dont
je fay extrême dilligence d'en recouvrer ung des dictz escuz
<span class="pagenum"><a id="Page_261"> 261</a></span>
pour le vous fère voyr, et pour, avec telle monstre,
me pleindre infinyement à ceste princesse de la tollérance
d'une si grande faulceté.</p>

<p>Cependant elle travaille, aultant qu'elle peut, de se remettre
en bons termes avec le Roy d'Espaigne, et d'establir
ung bien assuré commerce entre leurs subjectz, ayant,
dimanche dernier, licencyé ung des commissayres des
Pays Bas; qui s'en est retourné fort satisfaict de l'accomplissement
de leur commission, et du payement, que les
Angloix ont desjà bien advancé de fournir, de la somme
de soixante quinze mille escuz, pour la récompense des
prinses faictes sur les subjectz du Roy d'Espaigne. Et
l'autre commissayre plus principal demeure encores icy,
comme agent, pour le dict Roy, son Mestre. Et m'a l'on
adverty que la dicte Dame faict apprester son premier
mestre des requestes pour l'envoyer bientost devers le
grand commandeur, en Flandres.</p>

<p>D'ailleurs, Sire, la comtesse de Lenox part, dans cinq
ou six jours, de ceste court, pour aller en sa mayson vers
le North, avec celle mesme dellibération, que j'ay cy devant
escript, que, si les choses d'Escosse apparoissent bien
disposées pour son voyage, elle yra jusques à Esterlin visiter
le Prince d'Escosse, son petit fils; qui est chose
que j'ay fort suspecte, et laquelle je ne puis interpréter
que soit à aultres fins que pour pouvoir transporter ce
jeune Prince en ce royaulme. Mais, de ces choses là et de
toutes celles qui se praticqueront par deçà contre vostre
service, tant du costé de France que d'Escosse, et aussy
de Flandres, je ne fauldray de vous en donner, à toute
heure, le plus d'esclarcissement, et d'y mettre de moy
mesmes le plus d'empeschement, qu'il me sera possible,
<span class="pagenum"><a id="Page_262"> 262</a></span>
attandant qu'il vous playse m'envoyer mon successeur;
comme j'espère que, sur la très humble et très raysonnable
requeste que je vous en ay faicte, et sur l'occasion
d'envoyer visiter ceste princesse, à vostre nouvel advènement,
il vous aura pleu, avant partir de Lyon, en nommer
quelqu'ung, et luy commander de se tenir prest pour
passer, icy, aussytost que milord de North aura accomply
sa légation par dellà; et qu'il vous aura aussy pleu, Sire,
(et la Royne, vostre mère, vous l'aura recordé), de vous
souvenir de moy en la distribution de voz bienfaictz, affin
qu'en contemplation des bons et fidelles services, où j'ay
actuellement continué, durant les troys règnes passez, et
soubz celluy heureux, où nous sommes à présent, cella
me soit ung commancement de récompense à la perte et
pouvreté qu'ung chascun sçayt et void que j'ay souffertz
pour les fère. Et sur ce, etc.</p>

<p class="right">Ce <span class="xs">XV</span><sup>e</sup> jour d'octobre 1574.</p>

<h2>CCCCXI<sup>e</sup> DÉPESCHE</h2>

<p class="center">&mdash;du <span class="xs">XX</span><sup>e</sup> jour d'octobre 1574.&mdash;</p>

<p class="center">(<i>Envoyée exprès jusques à Calais par Jehan Mounyer.</i>)</p>

<p class="hanging indent">
Instructions données à lord de North.&mdash;Négociations avec l'Espagne.&mdash;Sollicitations
des protestans de France auprès des Anglais.&mdash;Efforts faits pour
entraîner Élisabeth dans la ligue avec l'Espagne, et l'exciter à faire mourir
Marie Stuart.&mdash;Démarches auprès du prince de Condé.&mdash;Disposition où
paraît être ce prince de demander à rentrer en grâce.&mdash;Nouvelles d'Écosse.</p>

<p class="dest">Au Roy.</p>

<p>Sire, parce que milord de North, estant à Douvre, a
trouvé que la mer estoit bien haulte, il n'a ozé incontinent
<span class="pagenum"><a id="Page_263"> 263</a></span>
s'y commettre, ains a temporisé jusques au <span class="xs">XIIII</span><sup>e</sup> du
présent qu'il s'est embarqué, et toutes ses gens, dans ung
des navyres de la Royne, sa Mestresse, pour passer, le
mesmes jour, à Bouloigne. Et j'estime que, de présent, il
est à Paris, et que bientost il sera devers Vostre Majesté,
là où il a charge, ainsy qu'on m'a adverty, de bon lieu,
d'avoyr principallement le cueur à quatre choses: l'une
est de nother fort curieusement, et par toutes les circonstances
et conjectures qu'il pourra, si, en vostre desir,
Sire, y a quelque inclination de retenir, à bon escient,
ceste princesse et son royaulme en vostre amityé; la segonde
est d'approfondir si avez nulle secrette intelligence
avec le Roy d'Espaigne contre elle; la troysiesme, s'il
vous reste beaucoup d'affection à la restitution de la Royne
d'Escosse; et la quatriesme, qui sont ceulx à qui donnés
plus de crédict et d'authorité près de vous: car, sellon
qu'il rapportera le certain ou le vraysemblable de ces choses
à la dicte Dame, elle a proposé de se ranger à une ou
aultre disposition vers Vostre Majesté.</p>

<p>Et cepandant elle faict passer, sur le commancement
de la prochaine sepmayne, son premier maistre des requestes,
M<sup>e</sup> Wilson, en Flandres, pour y renouveller, le plus
qu'il pourra, l'ancienne amityé d'entre le Roy d'Espaigne
et elle, et arrester avec le grand commandeur une assemblée
à Bruges d'aulcuns grands et notables personnages,
de dellà et d'icy, à ce prochain mars, pour vuyder le différent
des entrecours. Et m'a l'on dict qu'il y va avec commission,
laquelle a esté secrettement recherché par les agentz
d'Espaigne, d'ayder, en ce qu'il pourra, au nom de sa Mestresse,
à la paciffication du pays, comme aussy le dict milord
de North vous doibt exorter à celle de vostre royaulme.</p>

<p><span class="pagenum"><a id="Page_264"> 264</a></span>
Et, à ce propos, Sire, l'ung de ceulx que j'ay mis après
pour descouvrir, parmy les ministres et les suppostz de la
nouvelle religyon, qu'est ce qu'ilz espèrent de secours, d'icy,
en leurs affères, m'a rapporté qu'ilz ne s'assurent encores
de rien, parce qu'on les a remis de leur donner résolution,
après le retour de ces deux ambassadeurs; dont craignent
bien fort, si le dict de North est receu avecques faveur de
Vostre Majesté, et que le renvoyés contant, et mandiés,
par luy, quelque assurance de vostre amityé à la dicte
Dame, que difficilement impètreront ilz rien de mieulx
d'elle, pour leurs dicts affères en France que par le passé,
ny, possible, tant qu'ilz ont faict jusques icy; sinon, par
advanture, qu'à la persuasion des évesques, d'icy, ilz pourront
abstreindre, par escrupulle de conscience, la dicte
Dame à fère, soubz main, ou dissimuler aulcunes secrettes
et légières assistances de ce royaulme, en faveur de sa religyon,
par dellà, pour ne l'y laysser opprimer, ou n'estre
veue de l'avoyr du tout habandonnée; et n'espèrent qu'elle
face guyères mieulx pour la Ollande. Vray est qu'ilz sont
après à dresser de bien vifves remonstrances pour l'induyre,
comment que ce soit, à la ligue avec les princes d'Allemaigne
et avec les eslevez, et de se debvoir joindre ouvertement
à eulx, si Vostre Majesté délaysse la voye de paix pour
venir à bout de cest affère par les armes, et ont des argumentz
préparez pour luy imprimer de très grandes deffiances
de Vostre Majesté, trop plus que du Roy d'Espaigne,
comme redoubtans vostre fortune et voz effectz plus que
les siens, parce que, en personne, vous vous trouvez aulx
affères, et il s'en tient loing; avec ce, qu'ilz l'estiment assez
engagé à la guerre du Turc; et si, prétendent de ressuciter
les mesmes machinations qu'ilz avoient cy devant
<span class="pagenum"><a id="Page_265"> 265</a></span>
contre la Royne d'Escoce, pour la fère mourir, alléguans
que c'est le seul moyen d'esteindre la querelle que pourriés
dresser par deçà pour l'amour d'elle, et pour mettre
fin à toutes les maulvaises querelles qui se pourroient eslever
en ce royaulme à son occasion; et que mesmes ilz
aspirent de fère entrer le petit Prince d'Escosse avec le
comte de Morthon dans la dicte ligue, jusques avoyr escript
naguyères au Prince de Condé de les envoyer visiter
toutz deux, de sa part: duquel prince toutesfoys ilz monstrent
de n'espérer plus tant qu'ilz faysoient au commancement,
par ce, possible, que les princes d'Allemaigne n'ont
trouvé ung tel subject en luy comme ilz le s'estoient promis,
qui l'avoient jugé tout semblable ou peu dissemblable
de feu Monseigneur le Prince, son père, et peut estre
qu'ilz y voyent ung peu de manquement pour la surdité,
et qu'il a de l'inclination à retourner vers Vostre Majesté;
et creignent assez, ce dict le mesmes advis, que luy
et le S<sup>r</sup> de Laval s'y layssent persuader, dont ne seroit,
par advanture, mal à propos que Vostre Majesté les fît fort
instamment praticquer toutz deux.</p>

<p>Les choses d'Escosse demeurent tousjours en ce suspens
que j'ay cy devant escript, soubz la violente et avare domination
du comte de Morthon; et m'a lon dict que, depuis
quinze jours, il a faict constituer prisonnyers deux
honnestes personnages que M<sup>r</sup> de Glasgo et M<sup>r</sup> de Roz
avoient envoyez par delà, et qu'il les a faictz conduyre en
sa mayson de Datquier. Je ne sçay si ce qu'il tirera de leur
déposition l'aygrira davantage, ou si les seigneurs du pays
s'en voudront esmouvoir. Sur ce, etc.</p>

<p class="right">Ce <span class="xs">XX</span><sup>e</sup> jour d'octobre 1574.</p>

<p><span class="pagenum"><a id="Page_266"> 266</a></span></p>

<h2>CCCCXII<sup>e</sup> DÉPESCHE</h2>

<p class="center">&mdash;du <span class="xs">XXIIII</span><sup>e</sup> jour d'octobre 1574.&mdash;</p>

<p class="center">(<i>Envoyée exprès jusques à Calais par Nycolas.</i>)</p>

<p class="hanging indent">
Défiances inspirées à Élisabeth à l'égard des projets du roi contre les protestans
et contre l'Angleterre.&mdash;Conférence de l'ambassadeur avec l'envoyé
du roi d'Espagne.&mdash;Projet du prince de Condé de se jeter dans le Languedoc.&mdash;<em>Avis
à la reine-mère</em>. Conférence de l'ambassadeur avec M<sup>r</sup> de Méru.</p>

<p class="dest">Au Roy.</p>

<p>Sire, affin que la Royne d'Angleterre ne pensât que
l'occasion de n'avoyr heu de voz nouvelles, depuis vostre
arryvée à Lyon, provînt d'ailleurs que de voz grandes occupations,
j'ay envoyé fère aulcuns honnestes complimentz
vers elle, et pour l'assurer que bientost il me viendroit
quelque dépesche de Vostre Majesté pour luy en fère sçavoyr
de bien bonnes, et pour luy donner toute honneste
satisfaction de vostre part; ce qu'elle a eu très agréable:
et l'ung de ses expéciaulx conseillers m'a mandé que cest
office estoit venu bien à propos pour luy oster une fâcheuse
impression, qu'on luy donnoit, de Vostre Majesté, et ne
m'en a pas déclaré davantage. Mais j'estime que c'est ce
que ung aultre m'a descouvert que, ayant naguyères esté
tenue une assemblée de conseil, en ceste ville, par ceulx de
la nouvelle religyon, pour pourvoyr à leurs affères, ilz ont,
incontinent après, faict semer, en ceste court, que par des
lettres qui leur estoient venues de dellà la mer, l'on les
avoit seurement advertys que les dellibérations du concille
de Trante, contre ceulx de leur dicte religyon, avoient esté
renouvellées et confirmées ez mains de Vostre Majesté passant
<span class="pagenum"><a id="Page_267"> 267</a></span>
par Italye; et que vous vous estiés obligé, Sire, à
Nostre Saint Père, et aulx princes et estatz catholicques,
par sèrement solennel, qu'aussytost qu'auriés, avec leur
secours, pourveu aulx troubles de vostre royaulme, et recouvert
l'obéyssance de voz subjectz, que vous entreprendriés
la guerre contre ceulx de voz voysins qui refuzeroient
d'obéyr à l'église romayne; et oultre cella, vous aviez
faict résouldre, en vostre conseil privé, depuis vostre arryvée
à Lyon, que l'Inquisition seroit reçue en France,
mais qu'ilz s'assuroient bien que les courtz de parlement
et le peuple, et les meilleurs de vostre royaulme, sinon,
par advanture, quelques éclésiastiques, s'y oposeroient, et
qu'indubitablement il sourdiroit de là une très grande et
généralle révolte, par laquelle la pluspart des Catholicques
prendroient lors les armes, sans estre attainctz de rébellion,
et les Huguenotz continueroient de les exécuter sans
estre arguez de maulvayse conscience. Et se sont efforcez
de fère bien mordre dans ce dernier poinct la dicte Dame,
et ceulx de son conseil, qui, à ce que j'entendz, y ont
prins goust, comme au meilleur remède de la peur où les
aultres deux les mettent, craignantz infinyement que le
premier esclat ne tombe sur eulx. Et ont adjouxté que,
d'ung bon endroict, ilz estoient aussy advertys que Vostre
Majesté me donroit bientost charge de ouvrir, en termes
honnestes et bien gracieulx, un propos à la dicte Dame
pour mettre en liberté la Royne d'Escoce; et que si, dans
une ou deux foys, elle ne vous y faysoit quelque responce
de satisfaction, que vous me feriés, puis après, parler
plus rudement à elle, et la sommer ouvertement de sa dellivrance
ou que Vostre Majesté se mettroit en debvoir d'y
pourvoyr.</p>

<p><span class="pagenum"><a id="Page_268"> 268</a></span>
Lesquelles choses j'ay bien mis ordre, Sire, aussytost
que j'en ay esté adverty, qu'elle ne les ayt receues pour
vrayes; néantmoins ilz luy ont mis de poignantz escrupulles
dans le cueur, et luy ont fondé, sur cestuy dernier, leurs
principalles remonstrances: qu'elle se debvoit dépescher
de sa cousine. Néantmoins j'espère qu'elle ne se layrra encores
conduyre à nulle dellibération qui vous puisse estre
préjudiciable, ny qui puisse interrompre, de sa part, l'amityé,
que premièrement elle ne voye comme il luy succèdera
de la vostre.</p>

<p>Le S<sup>r</sup> de Sueneguen lequel est demeuré, icy, agent
pour le Roy d'Espaigne, m'est venu visiter, et m'a bien
voulu fère sentir qu'il avoit beaucoup de contantement de
ceste court, et de la disposition, qu'il y voyoit maintenant
bien bonne vers le Roy, son Maistre, et qu'il pensoit avoyr
beaucoup faict, pour son service et pour la conservation de
ses Pays Bas, de luy avoyr reconfirmé l'amityé de ceste
princesse. Et néantmoins il semble que le dict S<sup>r</sup> de Sueneguen
ne rejette de communicquer avec les flammantz, qui
sont refouys par deçà, ny laysse, pour la faveur et support
qu'on leur y faict, de procurer tousjours que les affères
de son Maistre y soient pareillement favorisés et supportés.
Et estime que c'est beaucoup, en ce temps, de garder que
l'on ne s'y déclare ouvertement contre luy.</p>

<p>M<sup>r</sup> le vidame de Chartres est encores icy, tout prest
pour partir au premier bon vent. L'on me vient de dire
qu'il court une nouvelle, parmy ceulx de la nouvelle religyon,
que M<sup>r</sup> le Prince de Condé est approché vers Genève,
et qu'il a intention, n'ayant peu tirer des forces, ainsy
qu'il prétendoit, d'Allemaigne, de pénétrer, s'il peut,
avec ce qu'il a des siens, jusques en Languedoc, pour employer
<span class="pagenum"><a id="Page_269"> 269</a></span>
là sa personne, et azarder sa vye à la deffense de
sa religyon. Sur ce, etc.</p>

<p class="right">Ce <span class="xs">XXIV</span><sup>e</sup> jour d'octobre 1574.</p>

<div class="blockquote">
<p class="header first-line">ADVIS, A PART, A LA ROYNE.</p>

<p>Madame, aussytost que M<sup>r</sup> de Méru a esté de retour en ceste ville,
j'ai trouvé moyen de parler à luy, en lieu escarté, aux champs,
parce qu'il n'a ozé venir en mon logis, et, non seulement je luy ay dict,
mais je luy ay baillé à lyre ce que me commandiez luy fère entendre
par la vostre, du <span class="xs">XXVIII</span><sup>e</sup> du passé; et y ay adjouxté toutes les meilleures
raysons et persuasions que j'ay peu, pour l'induyre à se bien
disposer vers ce que luy commandiez, lequel a monstré qu'il sentoit
une grande consolation de la bonne opinyon qu'il vous playsoit avoyr
de luy.</p>

<p>Et m'a respondu qu'il supplioit Vostre Majesté se souvenir qu'il
ne s'estoit absenté pour faulte qu'il eût commise, et qu'il prenoit
Dieu pour juge de son cueur, et le Roy, et Vostre Majesté pour arbitres
de ses euvres, s'il avoit jamays faict, ny dict, ny pensé chose
qui vous deût offancer;</p>

<p>Et qu'il n'avoit jamays eu praticque ny intelligence avec pas ung
qui portât les armes contre le Roy, ains leur avoit esté très adversayre,
fussent ilz ses proches parantz, ou non, et avoit esté très esloigné,
comme il estoit encores, et seroit toute sa vye, de leur religyon,
n'y n'avoit esté meslé en toutes les menées que vous aviez
eues suspectes à la court; mais que, en une si grande deffaveur et
ruyne, qui estoit inopinèment, et, comme il espéroit que se trouveroit,
sans juste cause, suscités contre toutz ceulx de sa mayson,
et contre son beau père, qu'il avoit bien voulu éviter ce grand orage,
le mieulx qu'il avoit peu, attandant que le temps et la clémence de
Voz Majestez leur fît à toutz reluyre quelque plus beau jour;</p>

<p>Et que, considéré ce dessus, et qu'il n'avoit aulcune privée cognoissance
avec les eslevez, ny avec pas ung de ceulx qui ont l'authorité
parmi eulx, et qu'il sçavoit qu'ilz s'estoient pleinctz que,
quand M<sup>r</sup> de Montmorency avoit esté cy devant employé à leur fère
poser les armes, ilz avoient esté lors les plus maltraictez, qu'indubitablement,
s'il leur escripvoit à ceste heure, ilz se mocqueroient
de luy, et de ses lettres, et qu'il ne pensoit poinct qu'il vous peût
estre utille en cest endroict;</p>

<p>Néantmoins que Vostre Majesté advisât en quoy et comment il
<span class="pagenum"><a id="Page_270"> 270</a></span>
pourroit estre si heureulx que d'employer sa personne et sa vye, et
toutz ses moyenz pour le service de Voz Majestez, et qu'il n'avoit
aultre affection, ny dévotion, que de vous rendre toute la plus
parfaicte et très humble obéyssance qu'il luy seroit possible, me
priant de le vous fère ainsy entendre, et de vous tesmoigner qu'il
protestoit à Dieu, et le prenoit en comdempnation de son âme,
que toutz ses déportementz, icy, ne tendoient qu'à honnorer et révérer
Voz Majestez, et de publier vostre louange, et la réputation
de voz affères, le plus qu'il luy estoit possible, et n'y mouvoir rien,
qui peût estre contre vostre service.</p>

<p>Et a monstré que, si je luy pouvois fornir d'ung passeport du
Roy, ou qu'il vous pleût luy escripre quelque mot de lettre, qu'il
vous dépescheroit incontinent ung des siens pour aller mieux comprendre
vostre intention: qui est tout ce que j'ay peu tirer, pour ceste
foys, de luy.</p>

<p>Et, sur les aultres remonstrances que je luy ay faictes, touchant
les ministres qui le visitent souvant, il s'est efforcé de m'y satisfère,
mais je verray comme il s'y conduyra.</p></div>

<h2>CCCCXIII<sup>e</sup> DÉPESCHE</h2>

<p class="center">&mdash;du <span class="xs">XXIX</span><sup>e</sup> jour d'octobre 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Mécontentement d'Élisabeth à raison du silence que garde le
roi à son égard.&mdash;Présentation des lettres du roi par l'ambassadeur.&mdash;Satisfaction
montrée par la reine.&mdash;Son desir de continuer l'alliance avec
la France.&mdash;Conseils qu'elle donne au roi.&mdash;Difficulté qu'elle fait d'admettre
les messages adressés à Marie Stuart et en Écosse.</p>

<p class="dest">Au Roy.</p>

<p>Sire, j'ay esté, le <span class="xs">XXVI</span><sup>e</sup> de ce moys, à Hamptoncourt,
où, d'arrivée, la Royne d'Angleterre m'a bien donné à
cognoistre, assez ouvertement, et avec ung peu d'apparat
non accoustumé de magnificence et de grandeur, devant la
pluspart des siens, en sa salle de présence, qu'elle ne pouvoit
interpréter à nul signe de vostre bonne volonté vers
<span class="pagenum"><a id="Page_271"> 271</a></span>
elle que, depuis vostre retour, elle n'avoit eu une seule
nouvelle, ny une lettre, ny mesmes une recommandation,
de Vostre Majesté, comme si teniez en fort petit compte
son amityé. Mais, après que je l'ay eue fort cordiallement
saluée de vostre part, et que je luy ay heu présenté vostre
lettre, et desduict l'occasion de ce retardement, sur voz
très grandes occupations, avec d'aultres choses, que j'ay
estimé bien à propos de luy dire, de vostre bonne disposition
vers elle; elle a, tout aussytost, sans bouger du lieu,
et devant le mesmes concours des siens, changé de façon;
et, d'ung visage fort riant, et d'une contenance bien fort
joyeuse, m'a exprimé l'ayse, qu'elle sentoit en son cueur,
de vous voyr entrer en ce bon chemin d'amityé et de bonne
intelligence avec elle.</p>

<p>Et, encor qu'elle se soit eslargye à me déclarer là dessus,
sellon que, de propos en propos, je l'y ay attirée,
comme l'on l'avoit volue intimider de beaucoup d'entreprinses
qu'on luy avoit dict que vous aviez contre elle,
tant par les promesses, à quoy l'on vous y avoit obligé,
passant par l'Italye, à cause de sa religyon, que par la
perpétuelle instigation qu'on vous y donnoit maintenant
en France, à cause de la Royne d'Escosse; ainsy qu'aulcuns
se vantoient, sellon qu'on le luy avoit rapporté, qu'ilz
vengeroient, à ce coup, le tort qu'elle luy avoit faict de
la détenir par deçà; elle néantmoins m'a déclaré qu'elle
s'arresteroit à ce que vous luy diriez et luy promettriez,
et ne recevroit impression aulcune qui peût estre contrayre
à cella, sinon qu'elle vît bien que la vérité de voz paroles
fût convaincue par l'effaict de voz &oelig;uvres; ce qu'elle ne
vouloit présumer, pour rien du monde, pouvoir jamays
procéder d'ung prince si excellemment qualifyé en toute
<span class="pagenum"><a id="Page_272"> 272</a></span>
preuve de vertu comme vous; et qu'il n'y avoit pas deux
heures, sçachant que je debvois venir, qu'elle avoit reveu
le dernier traicté de ligue d'entre le feu Roy, vostre frère,
et elle, et que, par l'ordre d'icelluy, vous debviez parler le
premier; dont en la forme que vous commanceriez, elle
vous respondroit, et, si vous monstriez d'avoyr en estime
l'intelligence d'elle et de son royaulme, elle se mettroit en
debvoir d'honnorer beaucoup la vostre, et celle de vostre
couronne; et prioit Dieu qu'il vous mît au cueur de vous
fère aultant aymer comme il vous avoit donné de quoy fère
beaucoup priser et estimer vostre amityé, me voulant bien
dire, touchant la bonne lettre que luy aviez escripte, qu'elle
la tiendroit bien fort précieuse comme estant la première
marque de vostre bonne démonstration vers elle, et qu'elle
dellibéroit de se mettre en pareille bonne disposition vers
vous, et y persévérer aussy constamment qu'elle avoit faict
vers le feu Roy, vostre frère, pourveu que, comme luy,
vous ne vous en départissiez; adjouxtant tout bas, et me
l'est venu dire, quasy en l'oreille, qu'il la failloit prendre
présentement, car, si l'occasion se passoit, elle seroit,
comme la mesmes occasion, qui ne se laysseroit jamays
prendre puis après, et que je creusse qu'elle estoit très
instamment et sans intermission recherchée, avec de grandz
advantages, d'ailleurs; dont verroit comme, de l'ung costé
et de l'autre, les choses procèderoient pour elle et son
estat, car c'estoit la règle par où elle se vouloit gouverner;
et remercyoit Dieu qu'elle se trouvoit pourveue, pour tout
évènement de paix ou de guerre qui pourroit arriver.</p>

<p>Et m'a encores là dessus, et sur aulcunes aultres particullaritez,
qu'elle dict avoyr entendues de vostre court,
faict ung plus ample discours, auquel il seroit trop long
<span class="pagenum"><a id="Page_273"> 273</a></span>
de mettre, icy, ce que je luy ay respondu; dont suffira que
je vous dye, Sire, qu'elle a monstré de demeurer de ma
réplicque beaucoup satisfaicte, et pleyne de toute bonne
espérance. Et m'a confirmé, avec grande expression, que,
si vous luy faictes bientost voyr quelque effect bien fondé
de vostre amityé vers elle, que vous pourrez fère entier et
perpétuel estat de la sienne vers vous.</p>

<p>Puis, sur ce que je luy ay touché de celle bonne intention
que vous avez vers ceulx de voz subjectz qui s'estoient
eslevez, et, s'ilz se monstroient tels comme ilz debvoient
envers vous, que vous dellibériez d'estre entièrement tel
vers eulx comme ilz le sçauroient desirer, elle m'a respondu
que vous aviez peu cognoistre par son ambassadeur,
et le cognoistriés davantage par milord de North, qu'elle
ne desiroit nullement ny le mal ny le trouble de vostre
royaulme, et qu'elle prioit Dieu que vous peussiez bien
prendre le conseil de ceulx qui droictement desiroient le
bien de vostre grandeur, et l'establissement de voz affères;
en quoy, encor que ce fût ung poinct bien fort enveloppé
d'aultres apparances persuasives, qui avoient tant de vraysemblable
qu'à peyne permettoient elles qu'on les peût discerner
du vray mesmes, si espéroit elle que l'expérience,
que vous aviez du passé, conjoincte avec vostre vertu et
prudence, vous y feroient voyr plus cler que n'avoit jamays
faict le feu Roy, vostre frère; duquel le règne, par faulte
de cella, n'avoit esté, pour luy et pour vous, et pour la
Royne vostre mère, et pour toutz ceulx de vostre couronne,
et encores pour les plus vaillantz et les meilleurs
de vostre royaulme, qu'ung perpétuel tourment, ny qu'une
mort et une incomparable ruyne de tout vostre estat;
m'enchargeant bien fort de vous supplier très affectueusement,
<span class="pagenum"><a id="Page_274"> 274</a></span>
de sa part, que vous y voulussiez approcher l'&oelig;il
de bien près: ce que non seulement je luy ay promis que
je ferois, ains luy ay bien fort gratiffyé, en vostre nom,
son bon conseil et sa bonne volonté.</p>

<p>Mais, quand je suis venu à la prier, de vostre part,
qu'elle voulût octroyer passeport à ung des miens, pour
porter à la Royne d'Escosse, et puis, au Prince d'Escosse,
son filz, et au comte de Morthon, des lettres que Vostre
Majesté leur escripvoit, elle s'est incontinent esmeue: et
m'a dict que vous la debviez tenir à elle, pour beaucoup
de respectz qui ne vous estoient pas incognus, en trop meilleur
compte que la Royne d'Escosse, laquelle, quand bien
se trouveroit régner en ceste isle, ne vous y seroit jamays
si bonne amye, ny n'auroit en tant d'affection la conservation
de vostre grandeur, comme elle avoit; qui sentiriés
mieulx cella, quand il playroit à Dieu y ordonner de la
mutation, et qu'elle s'assuroit que, lors, vous regretteriez
amèrement la Royne Elizabeth.</p>

<p>Et m'a récapitulé aulcunes de ces mesmes choses qu'elle
m'avoit dict qu'on l'avoit menacé, de cest endroict; mais je
luy ay réplicqué que Vostre Majesté n'avait peu fère de
moins, sur les instances de l'ambassadeur d'Escoce, et sur
les remonstrances, qu'il vous avoit faictes, des très anciennes
et très estroictes obligations d'entre les princes et
les couronnes de France et d'Escosse, que d'uzer de cest
honneste compliment de lettres vers ceste pouvre princesse,
qui estoit vostre belle seur, vostre parante et vostre principalle
allyée, de laquelle vous ne debviez, ny vouliés aulcunement
impugner les droictz, et pareillement vers le
Prince, son filz, et vers les seigneurs du païs, qui estoient
toutz voz confédérés; et qu'en cella, vous n'aviez voulu
<span class="pagenum"><a id="Page_275"> 275</a></span>
fère sinon aultant que m'aviez commandé de luy en communicquer,
ce qu'elle debvoit interpréter en meilleure part
que toutes les aultres impostures qu'on luy avoit rapportées,
et ne debvoit différer l'octroy de passeport que luy demandiez;
en quoy, s'il luy playsoit bailler ung adjoinct à celluy
que j'envoyerois, affin qu'elle demeurât sans escrupulle,
je m'assuroys que Vostre Majesté en seroit très contante.</p>

<p>Là dessus, la dicte Dame s'est ung peu modérée, et m'a
prié que je luy donnasse ung peu de temps pour en communicquer
à son conseil, et que, bientost après, elle m'y
feroit responce. Et m'ayant, sur deux aultres poinctz que
je luy ay remonstrez, touchant le peu de justice que voz
subjectz trouvoient par deçà, et touchant la faulce monoye
qu'on battoit en ceste ville, assez faict cognoistre
qu'elle vous vouloit beaucoup satisfère, elle m'a bien fort
gracieusement licencyé. Et sur ce, etc.</p>

<p class="right">Ce <span class="xs">XXIX</span><sup>e</sup> jour d'octobre 1574.</p>

<h2>CCCCXIV<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour de novembre 1574.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">
Déclaration de Burleigh et de Leicester sur les intentions d'Élisabeth de renouer
l'alliance avec la France, pourvu que le roi lui donne la ferme assurance
qu'il veut maintenir le traité.&mdash;État des affaires en Écosse.&mdash;Eclaircissements
sur des projets d'attentats dirigés contre la personne du roi.&mdash;Départ
du vidame de Chartres pour l'Allemagne.</p>

<p class="dest">Au Roy.</p>

<p>Sire, pour davantage recognoistre si le fondz de l'intention
de ceste princesse estoit semblable aulx bonnes responces
qu'elle m'avoit dernièrement faictes, quand je luy
<span class="pagenum"><a id="Page_276"> 276</a></span>
présentay vostre lettre, j'ay mis peyne, sur l'occasion des
aultres deux lettres, qu'avez escriptes à ses deux principaulx
conseillers, de négocier et fère négocier bien estroictement,
avec eulx, en termes si clers que je les ay contreinctz
de parler clèrement.</p>

<p>Et, en substance, il s'est recueilly de leur dire qu'ilz
estiment que leur Mestresse et eulx ont très juste occasion
d'avoyr les dellibérations qui se font près de Vostre
Majesté, et les entreprinses à quoy ilz voyent que Vostre
Majesté se prépare, pour bien fort suspectes, tant pour la
source d'où ilz disent que dérivent voz conseilz, qui est du
Pape et du Roy d'Espaigne, et d'aulcuns des vostres desquelz
ilz ont une merveilleuse deffiance, que pour les objectz
qu'il leur semble bien qu'ilz vous pourront mouvoir
d'entreprendre contre ce royaulme pour la cause de la religyon,
et pour la détention, qu'on y faict, de la Royne
d'Escosse; et que, là dessus, ilz ne me veulent nullement
dissimuler qu'ilz ne veillent, et qu'ilz ne consultent, dilligemment
et souvant, comme ilz pourront fère que ceulx
de leur dicte religyon ne souffrent tant de détriment, ailleurs,
que l'orage en puisse, puis après, venir fondre, icy, sur
eulx; et comme ilz pourront pourvoyr que les grands dangers,
qu'ilz ont tousjours jugé très imminentz à la Royne,
leur Mestresse, et à son estat, si elle ne se tenoit bien assurée
de la Royne d'Escosse, ne luy survenoient; et qu'en
cella ilz ont réputé nécessayre, touchant le premier poinct,
d'en entendre l'advis de ceulx qui sont en mesme cause,
et en pareille condicion que eulx, et, par ainsy, d'en conférer
avec les princes protestantz; et, quand au second,
de adhérer à ceulx des Escossoys qui conviennent, mieulx
que les aultres, avec le repos de l'Angleterre; et, pour
<span class="pagenum"><a id="Page_277"> 277</a></span>
toutz les deux poinctz ensemble, ilz ont estimé bon de renouveller
les anciennes amityés, et en fère de nouvelles et
regaigner les perdues, le plus tost et le mieulx qu'il leur
seroit possible; mesmement qu'ilz estoient incertains à quoy
inclineroit Vostre Majesté, à vouloir ou ne vouloir poinct
l'intelligence de ce royaulme. Et néantmoins, encor que
desjà il y eût de ces choses qui fussent beaucoup advancées
ailleurs, il y en avoit aussy, et de plus importantes,
qui restoient en suspens, pour attandre l'évidence de voz
actions; et qu'ilz ne doubtoient nullement, si, après ceste
bonne lettre qu'avez escripte à leur Mestresse, il vous plaisoit
luy fère voyr une suyte de vostre bonne intention, et
de voz bons effectz vers elle, qu'elle ne se disposât en si
bonne sorte, vers voz affères, que vous la trouveriez, à
toutes occasions, preste de les segonder, et de procurer
l'establissement et le progrès de vostre grandeur; et que,
sans difficulté, elle vous accorderoit la confirmation de la
ligue, si la luy envoyés ainsi honnorablement demander,
comme le traicté monstre qu'il touche à vous de le fère;
mais qu'ilz me vouloient bien advertir qu'ilz ne la pouvoient
conseiller de demeurer longuement sur l'incertain,
parce que la sayson ne portoit qu'on se deût arrester à
simples parolles: dont failloit que j'advisasse de haster, le
plus que je pourrois, ce qui se debvoit establir entre vous.</p>

<p>Qui sont propos, Sire, fort conformes à ceulx que la
dicte Dame m'a tenus, aulxquelz je n'ay deffailly de suffizante
réplicque; car la matière et les bonnes raysons ont
abondé de mon costé: et pense qu'elles ont esté de quelque
moment, et mesmement à divertyr le voyage de
M<sup>e</sup> Wilson en Flandres, aulmoins l'ont elles retardé. Mais,
sur les dictz propos, j'ay à dire à Vostre Majesté que, au
<span class="pagenum"><a id="Page_278"> 278</a></span>
retour de milord de North, il se doibt fère, icy, une grande
résolution des choses appartenantes à ceste présente guerre,
qu'ilz appellent de la religyon, sellon que je sçay qu'on a
prié des personnages allemantz, qui sont prestz de partir,
qu'ilz vueillent attandre jusques allors. Dont semble qu'il
est expédient, Sire, que la légation de Vostre Majesté vers
ceste princesse suive bientost, et sans intervalle, celle qu'elle
a faicte vers vous. Et de tant qu'elle et les siens sont merveilleusement
tendus sur le faict de la Royne d'Escosse, et
encor plus sur le faict des Escossoys, et qu'ilz veulent pourvoyr,
par toutz les moyens qu'ilz pourront, que ny la personne
d'elle, laquelle ilz ont en leurs mains, ny l'intelligence
d'eux, qu'ilz pensent encores mieulx posséder, ne
leur eschapent, sellon qu'à présant ilz ne vivent en peyne
de nul aultre endroict, ayantz réduict l'Irlande, que de ce
costé là; et qu'ilz prétendent d'avoyr, s'il leur est possible,
ou le Prince ou quelque aultre grande chose en gage,
pour garder que le pays ne se destourne de leur dicte intelligence;
il sera bon, Sire, que pourvoyés, le plus tost que
pourrés, que celle ancienne alliance, conjoincte avec authorité,
que voz prédécesseurs y ont tousjours conservée,
et qui est deue à vostre couronne, ne vous y soit en rien
diminuée; et qu'à cest effect, en desmellant les aultres choses
avec la Royne d'Angleterre, vous vous esclarcissiés
encores avec elle de ceste cy.</p>

<p>J'ay bien escript, depuis naguyères, à aulcuns seigneurs
du pays, mais, parce que ce a esté par voye secrette, je
ne sçay quand j'auray responce d'eux. Et me vient on
d'advertyr qu'il y a grande apparance que les armes y seront
bientost reprinses, parce que quelque mylord y a esté tué,
qu'on dict estre le comte d'Athol; et que c'est le comte de
<span class="pagenum"><a id="Page_279"> 279</a></span>
Morthon qui l'a faict fère; mais je n'ay encores bien la
vériffication de cella. L'on m'a desjà promis le passeport,
icy, pour envoyer voz lettres au jeune Prince d'Escosse et
au dict de Morthon; mais je me trouve en celle mesmes
difficulté, que j'ay cy devant mandée, que le dict de Morthon
ne voudra recepvoir, ny mesmes souffrir, qu'aulcun
entre au païs, qui ayt adressé au dict Prince, sinon comme
à Roy, ny à luy, sinon comme à régent, et les lettres de
Vostre Majesté n'ont pas celle intitulation.</p>

<p>Et, au regard de l'autre lettre, qu'avez escripte à la
Royne d'Escosse, parce qu'on avoit desjà octroyé passeport
au frère de son chancellier, présidant de Tours, pour
luy aller porter quelques besoignes, lequel est encores icy,
l'on a desiré que je fisse fère, par luy mesmes, le message.
A quoy, pour n'augmenter les escrupulles de ceste
princesse, lesquelz, par occasion nouvelle, qui a procédé
de la duchesse de Suffolk, se sont, puis peu de jours, rengrégés,
oultre la générallité de ceulx qu'elle a tousjours
non petitz de Vostre Majesté, je m'y suis condescendu.</p>

<p>Et, quand à esclarcyr davantage Voz Majestez sur l'advertissement
de prendre garde à voz personnes, j'ay singullièrement
recherché de ceulx, d'où cella estoit venu,
de m'en dire la particullarité. Et ilz m'ont séparément confirmé,
qu'après qu'il se sceut, icy, que les empeschementz
qu'on croyoit fermement qui deussent retarder vostre retour
estoient ostez, qu'il y eut de ceulx qu'ilz appellent
Puretains, qui tindrent des propos fort meschantz et malheureux,
disantz qu'il n'importoit pas beaucoup que vous
fussiez venu, car bientost l'on verroit ung semblable jugement
sur vous, et sur la Royne, vostre mère, qu'on avoit
veu sur le feu Roy, vostre frère; et qu'il ne falloit destendre
<span class="pagenum"><a id="Page_280"> 280</a></span>
le tabernacle qui avoit esté dressé pour ses obsèques,
parce que l'on y auroit bientost à cellébrer les vostres,
et aultres motz tendantz à mesmes effect; de façon
que, s'estantz eulx donnés une grande peur du danger de
Voz Majestez, ilz avoient bien volu fère en sorte que je
vous advertisse d'y prendre bien garde, et que, quand ilz
en entendroient davantage, et de plus expécial, qu'ilz me
le feroient incontinent sçavoyr. A quoy pouvez croyre,
Sire, que je n'auray l'&oelig;il et le cueur moins tendus, que si
c'estoit pour ma vye et pour le mesmes salut de mon
âme.</p>

<p>M<sup>r</sup> le vidame de Chartres s'est enfin embarqué, le <span class="xs">XXX</span><sup>e</sup>
du passé, avec la pluspart de toutz ces françoys qui restoient
icy, et est passé à Fleximgues devers le prince d'Orange.
Il m'a promis qu'estant là, et lorsqu'il sera près du
comte Palatin, où il prétend d'aller, il s'efforcera de vous
fère cognoistre qu'il a toute dévotion à vostre service et à
la paix de vostre royaulme; et que, de Hollande en hors,
il dépeschera ung des siens devers Vostre Majesté. Néantmoins
l'on m'a adverty qu'ainsy qu'il entroit dans son navyre,
celluy Rua, que j'ay cy devant mandé, qui estoit
allé en Allemaigne, est arryvé, et qu'il s'en est retourné
avecques luy en Zélande; mais qu'il doibt bientost revenir,
et qu'on a entendu qu'il a dict que les choses se portoient
très bien, là où il avoit esté, ce qu'on juge estre qu'il y
a des forces prestes en Allemaigne pour ceulx de leur
religion. Sur ce, etc.</p>

<p class="right">Ce <span class="xs">III</span><sup>e</sup> jour de novembre 1574.</p>

<p><span class="pagenum"><a id="Page_281"> 281</a></span></p>

<h2>CCCCXV<sup>e</sup> DÉPESCHE</h2>

<p class="center">&mdash;du <span class="xs">VIII</span><sup>e</sup> jour de novembre 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Entreprises diverses projetées par les Anglais contre les villes maritimes de la
France.&mdash;Découverte d'une entreprise sur le Hâvre.&mdash;Surveillance qu'il
importe d'exercer.&mdash;Protestation des seigneurs du conseil qu'ils ignoraient
entièrement le projet de s'emparer du Hâvre.&mdash;Demande faite par
l'agent du roi d'Espagne de son passeport.</p>

<p class="dest">Au Roy.</p>

<p>Sire, je supplye très humblement la Royne, vostre
mère, de se vouloir souvenir comme, dès qu'il fut sceu
par deçà que le retour de Vostre Majesté en France estoit
par l'Italye, je luy donnay advis que les entreméteurs de
ceulx de la nouvelle religyon, se deffiantz de pouvoir obtenir
telles condicions de paix comme ilz desiroient, s'estoient
mis à dellibérer de la continuation de la guerre,
et, entre aultres choses, de surprendre des places en Picardye
et Normandye, le long de la mer; et desjà ilz faysoient
estat d'en emporter quelques unes, dont estimois
estre besoing qu'on renforçât les garnisons de Callays, de
Bouloigne, de Dieppe, du Hâvre et de Cherbourg, et
qu'on advertît les gouverneurs d'estre vigilantz à la garde
de ces cinq villes, et touchoys encore quelques mots de
Brouage; dont, à peu de jours de là, je fus infinyement
ayse que Sa Majesté m'escripvît qu'elle avoit très bien
pourveu, non seulement à ces cinq places, mais à toutes
les aultres le long de la mer, jusques à Bourdeaulx. Qui
pense, Sire, que ceste sienne dilligence d'allors a servi
beaucoup maintenant contre la praticque, qu'on dict qui
<span class="pagenum"><a id="Page_282"> 282</a></span>
s'est descouverte du Hâvre de Grâce, de quoy je loue et
remercye Dieu de tout mon cueur.</p>

<p>Néantmoins je retourne advertyr Vostre Majesté qu'il
est expédient de refraychir, de rechef, ce mesmes advertissement
aulx mêmes gouverneurs, et renforcer leurs garnisons,
tant pour la conservation de leurs places, et pour
ne laysser occasion quelconque à ceulx de dehors d'y entreprendre,
que pour garder que, au dedans du pays, ne
se face aulcun mouvement; car voicy, Sire, ce que l'ung
de ceulx, que j'ay mis après à observer les ministres, m'a
rapporté, que aulcuns d'eulx se sont desbouchez de dire
que Vostre Majesté seroit bientost travaillé de plus d'endroictz
qu'elle ne pensoit; et qu'ilz avoient de leurs amys,
gens de bonne mayson, et aultres, en Picardye, qui, du
premier jour, se déclareroient ouvertement pour eulx, et
que les restes de Normandye, qui n'estoient encores toutes
mortes, ne manqueroient pas de leur costé, et, possible,
de telz d'où l'on n'avoit encores ouy parler; et que ce ne
seroit, sans qu'ilz se fissent maystres de quelque bonne
place d'importance, où ilz pourroient recevoyr le secours,
car c'estoit de quoy ilz se debvoient principallement efforcer,
pour induyre les Angloix de favorizer leurs entreprinses.
Et disoient davantage qu'il estoit résolu qu'on tiendroit
ung bon nombre des navyres de guerre angloix, et de
ceulx de Hollande, en Brouage, et qu'on recepvroit leurs
gens dans le fort, affin qu'ilz se peussent tenir plus assurez
de leurs vaysseaulx; et que les mesmes ministres avoient
remonstré à ceste princesse, qu'en la présente occasion,
où elle voyoit bien qu'il y alloit de l'entière extermination,
ou de l'establissement, pour jamays, de sa religyon, et
le semblable de l'estat de sa couronne, elle ne debvoit refuzer
<span class="pagenum"><a id="Page_283"> 283</a></span>
d'y mettre, à bon escient, la main, et se préparer
à quelque belle entreprinse par dellà, comme de s'impatronir
de quelque bonne place, et la bien pourvoyr, ou
bien envoyer joindre ses forces à celles qu'elle y verroit
bientost en campaigne; car pouvoit considérer que les vostres
seroient bien fort retardées en Languedoc, et beaucoup
diminuées, avant que Nymes et Montaulban, après
les aultres moindres places, fussent prinses; et que la
Rochelle, si vouliés entreprendre de la forcer, vous ruyneroit
plus d'hommes et vous consommeroit plus d'argent
et de monitions de guerre, que n'avoit faict l'aultre foys;
et que la trouveriez, à ceste heure, plus imprenable que
ne fîtes au premier siège, parce qu'ilz avoient mieulx pourveu
de garder les advantages de la mer, qu'ilz n'avoient
eu, lors, ny le temps, ny le moyen de le fère; et quand la
dicte Dame n'en debvroit rapporter aultre prouffict que
d'entretenir la guerre par dellà, et garder qu'elle ne passât,
icy, en son royaulme, et ne laysser succomber, du tout,
sa religyon, ce luy seroit ung très grand bien et une réputation
immortelle.</p>

<p>Sur quoy, Sire, je retourne supplier très humblement
Vostre Majesté de pourvoir à ces deux coings, de Picardye
et Normandye, qui regardent ceste mer, et commander
de fère quelque effort à reprendre Brouage, pendant qu'il
n'est encores ny si bien fortiffié, ny si bien muny, ny en
telle deffance, comme l'on prétend bientost de le mettre.
Qui ay opinyon que c'est la plus salutayre entreprinse qui
se pourroit fère du costé de la Guyenne; bien que je ne
pense pas que, désormays, ceste princesse se laysse aller
à toutes les persuasions des dictz ministres, et que mesmes
nous leur pourrons rabattre une bonne partye de leurs plus
<span class="pagenum"><a id="Page_284"> 284</a></span>
aspres dellibérations, si renvoyés aulcunement bien satisfaict
son milord de North, sellon que je l'ay remise, et les
plus authorisez de son conseil, en trein de renouveller et
confirmer très estroictement la ligue avec Vostre Majesté.
Et ay convié iceulx seigneurs du conseil à disner, le jour de
S<sup>t</sup> Martin, en mon logys, pour y fère la conjouyssance de
l'heureux retour de Vostre Majesté, et pour aultres bons
effectz; qui m'ont toutz promis d'y venir volontiers, ayant
bien voulu cependant toucher à aulcuns d'eulx que Vostre
Majesté sentiroit grandement ceste trame qu'on avoit menée
sur le Hâvre, laquelle on disoit procéder en partie de
deçà, ce qu'ilz m'ont aussytost très fermement contredict, et
qu'elle n'en venoit nullement. A tout le moins me vouloient
ilz, et mesmement le comte de Lestre, assurer, à peyne
de reproche, et d'estre estymé, luy, le plus infâme et desloyal
gentilhomme qui vive, si la Royne, sa Mestresse, ny
pas ung de son conseil, ny de sa court, ny mesmes ung seul
angloix, y participoit; car, pour ceste heure, leurs dellibérations
ne tendoient à rien de semblable. Le S<sup>r</sup> de
Sueneguen, agent du Roy d'Espaigne, voyant que le
voyage de M<sup>e</sup> Wilson s'alloit retardant, et réfroidissant, de
jour à aultre, a faict semblant qu'il avoit obtenu congé du
grand commandeur de Castille pour se retirer, dont est
allé à Ampthoncourt se licencier de ceste princesse, en espérance
qu'elle le prieroit de demeurer. Je ne sçay ce
qu'elle fera; tant y a qu'il m'est venu dire adieu, avant
d'aller au dict Ampthoncourt, comme pour publier davantage
sa retraicte. Sur ce, etc.</p>

<p class="right">Ce <span class="xs">VIII</span><sup>e</sup> jour de novembre 1574.</p>

<p><span class="pagenum"><a id="Page_285"> 285</a></span></p>

<h2>CCCCXVI<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour de novembre 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Conférence de l'ambassadeur avec Leicester.&mdash;Déclaration qu'Élisabeth est
avertie que le roi a résolu de lui faire la guerre.&mdash;Complète réconciliation
de la reine d'Angleterre avec le roi d'Espagne.&mdash;Affaires d'Écosse.&mdash;Nouvelles
répandues à Londres des succès remportés par les protestans en
France.&mdash;<em>Avis à la reine-mère.</em> Plainte d'Élisabeth de ce que le roi et la
reine-mère lui auraient voué une haine implacable.&mdash;Justification faite par
l'ambassadeur à raison de ce reproche.&mdash;Description d'un phénomène
maritime survenu à Londres.</p>

<p class="dest">Au Roy.</p>

<p>Sire, entendant que la Royne d'Angleterre avoit faict
assembler ceulx de son conseil, sur une dépesche qu'elle
avoit receu d'Allemaigne, et sur troys aultres qui luy estoient
venues, coup sur coup, du costé de France, les
deux de son ambassadeur résidant, et la troysiesme de milord
de North, avant qu'il outrepassât Paris; et encores sur
ce que luy avoit rapporté ung courrier freschement retourné
d'Escosse; et que, là dessus, les ministres, et, incontinent
après eulx, le S<sup>r</sup> de Sueneguen avoient esté devers elle;
je n'ay peu demeurer longtemps sans m'esclarcyr des escrupulles
que tout cella m'avoit engendré. Qui, pour ne
vivre en plus de peyne, ay trouvé moyen de parler, à part,
et bien au long, avec le comte de Lestre, et l'ay curieusement
examiné si, de nul costé, estoit survenue occasion
qui eût admené du changement en la bonne dellibération
où me sembloit naguyères avoyr layssé la Royne, sa Mestresse,
et eulx toutz, vers les présentz affères de Vostre
Majesté.</p>

<p>Lequel m'a respondu en somme que, de divers endroicz
<span class="pagenum"><a id="Page_286"> 286</a></span>
de la Chrestienté, la dicte Dame estoit admonestée de se
préparer à la guerre, parce que vous aviez proposé de la
luy fère, et que de cella l'on luy admenoit tant d'argumentz
et de raysons apparantes qu'il me confessoit qu'elle ne sçavoit
à quoy s'en tenir; et que ceulx, qui mettoient peyne
de ne la laysser aller à ceste persuasion, n'avoient qu'y
pouvoir opposer, sinon la seule parolle, que je leur avoys
donnée, de la bonne intention de Vostre Majesté vers elle;
et que le dict comte et quelques autres, qu'il ne me vouloit
pas nommer, s'estoient formalizés, pour moy, de dire
qu'ilz ne m'avoient encores jamays veu négocier à faulces
enseignes, ny sans que j'eusse charge bien expresse et
bien fondée de tout ce que je disois, et qu'il m'assuroit que
la dicte Dame demeuroit encores fermement résolue d'attendre
l'évidence de voz effectz vers elle; et que, si elle
les cognoissoit bons et pleins d'une vraye et non feincte
amityé, qu'indubitablement elle vous uzeroit d'une très
ferme correspondance, et vous pourriez assurer d'avoyr
en elle la plus entière et parfaicte de toutes les amies,
qu'ayez au monde; et, au contrayre, aussy, si vous la provoquiez,
que nulle, en toute la terre, vous seroit plus mortelle,
ny plus irréconciliable ennemye, qu'elle; et que,
pour le présant, il me pouvoit jurer que, non seulement
des ouvertes dellibérations de la dicte Dame, mais des
plus secrettes, qui se fissent dans son cabinet, Vostre Majesté
avoit occasion d'en demeurer très contant, et mesmes
d'en sentir beaucoup d'obligation à elle; et qu'il desiroit
que, bientost après le retour de milord de North, Vostre
Majesté envoyât quelque personnage d'honneur et bien
choisy par deçà; car espéroit qu'il vous rapporteroit toute
satisfaction, ne me voulant toutesfoys dissimuler que sa
<span class="pagenum"><a id="Page_287"> 287</a></span>
Mestresse estoit en très bons termes avec le Roy d'Espaigne,
mais que cella n'empescheroit qu'elle ne fût encores
en meilleurs avec vous.</p>

<p>Et de ceste mesme substance ont esté les responces
d'aulcuns aultres de ce conseil avec lesquelz j'ay envoyé
négocyer; ayant à vous dire, Sire, touchant ce dernier
poinct, que m'a touché le comte de Lestre, de la réconciliation
avec le Roy d'Espaigne, que le S<sup>r</sup> de Sueneguen,
estant naguyères à Amptoncourt, a tant faict que, bien
qu'on ne l'ayt beaucoup prié de résider davantage par
deçà, il a néantmoins obtenu que la légation du mestre des
requestes, laquelle avoit esté interrompue, s'effectueroit
présentement; et mesmes j'entendz qu'ilz passent aujourdhuy
la mer, de compagnye, pour aller trouver le grand
commandeur de Castille. A quoy a bien aydé certain advis,
qui est freschement arryvé, par chiffre, de Bruxelles, à
M<sup>r</sup> Walsingam, comme la paix se va fère aulx Pays Bas.</p>

<p>J'ay retiré, avec assez de difficulté, ung passeport, signé
de huict de ce conseil, pour envoyer ung des miens
porter les lettres de Vostre Majesté en Escosse; mais je
suis tousjours en peyne de ce que j'ay mandé, par mes
précédantes, que le comte de Morthon ne voudra, en façon
du monde, recepvoir personne qui n'ayt addresse au Prince
d'Escosse comme à Roy, et à luy comme à régent. Dont
attandray encores le segond commandement de Vostre
Majesté là dessus. Et vous diray cependant, Sire, que
j'ay faict une négociation, depuis huict jours, en quelque
endroict de ce royaulme, par laquelle j'espère qu'il sera
mis assez d'empeschement à celle tant chaude praticque,
qu'on menoit, d'avoyr le dict jeune Prince d'Escosse par
deçà, et que les picques, qu'on nourrissoit entre ceste princesse
<span class="pagenum"><a id="Page_288"> 288</a></span>
et la Royne d'Escosse, demeureroient pour la pluspart
esteinctes. Du Rua n'a point encores esté renvoyé par
le vidame, et sont, toutz deux, avec le prince d'Orange.
Ce qu'il a publié, que les affères alloient bien, de là
où il venoit, semble avoyr esté plus dict à artiffice, pour
le cuyder ainsy fère acroyre, que pour la vérité. Car l'on
a, depuis, remarqué que les ministres ont esté fort troublés
du peu d'espérance, qu'il leur a donnée, que les forces
d'Allemaigne vueillent marcher pour eulx, s'il n'y a du
contant, ou assurance de plus grand somme, qu'ilz n'ont
moyen, pour encores, de fournir, ny de bailler respondant.
Et vouloit le dict Rua destourner le vidame de n'aller
poinct par dellà, l'assurant qu'il n'y advanceroit rien.
Néantmoins les ministres, pour maintenir, par ung aultre
endroict, leurs affères en réputation, publient que
M<sup>r</sup> le maréchal Dampville s'est ouvertement déclaré pour
eulx, et qu'il s'est saysy de Beaucayre, Montpélier, Aygues
Mortes et Narbonne; et que le cappitaine Montbrun a deffaict
sept enseignes de gens de pied de Vostre Majesté,
et qu'à Lusignan, ceulx de dedans ont faict une si brave
sallye, qu'ilz ont mis en roupte tout le camp de M<sup>r</sup> de Montpensier:
et s'y mesle, je ne sçay quoy, de M<sup>r</sup> de Savoye, ez
dictz propos, que je n'ay encores bien comprins. Sur ce, etc.</p>

<p class="right">Ce <span class="xs">XIII</span><sup>e</sup> jour de novembre 1574.</p>

<div class="blockquote">
<p class="header first-line">ADVIS, A PART, A LA ROYNE.</p>

<p>Madame, en ceste conférance, que j'ay eue avec le comte de Lestre,
oultre les propos que je déduictz en la lettre du Roy, vostre
filz, qu'il m'a tenuz, il m'a dict davantage que la Royne, sa Mestresse,
ne se pouvoit donner, à ceste heure, tant de repos, du costé
de France, comme elle avoit faict jusques icy, parce qu'on luy avoit
révellé que Vostre Majesté ne l'aymoit nullement, et que toutes ces
honnestes démonstrations, dont uziés vers elle, n'estoient que pour
<span class="pagenum"><a id="Page_289"> 289</a></span>
l'entretenir, pendant que le Roy, vostre filz, et Vous, estiés bien
empeschés ailleurs; mais que, toutz deux, luy gardiés une dangereuse
pensée, pour l'effectuer, quand le temps vous y pourroit
servir;</p>

<p>Néantmoins qu'elle résistoit fort à ceste persuasion, et desiroit,
plus que chose du monde, qu'elle peût cognoistre qu'il en alloit
aultrement, car, si elle se pouvoit bien assurer de vostre droicte
amityé, encor qu'elle se sentît bien avoyr des ennemys près du Roy,
néantmoins elle n'auroit plus à estre ny en difficulté, ny en doubte,
d'aulcune chose de dellà.</p>
<p>
Sur quoy j'ay admené au dict sieur comte la pluspart des évènementz,
qui ont apparu en la Chrestienté, depuis que Vostre Majesté
manye les affères de France jusques à maintenant; et que l'ordre
et succez d'iceulx avoit bien peu fère voyr à la Royne, sa Mestresse,
que, oncques, il ne luy estoit advenu de rencontrer une si constante
amye, ny sy persévérante, en toutes occasions, comme Vostre Majesté
luy avoit toujours esté.</p>

<p>Et l'ay pryé qu'il voulût bien remarquer cella pour en rendre capable
sa Mestresse, et pour la mettre hors de ceste faulce et fascheuse
impression qu'on luy avoit voulu donner. Ce qu'il a monstré de beaucoup
gouster, et m'a promis de fère en sorte que sa Mestresse le gousteroit,
et s'en contanteroit.</p>

<hr class="c15" />

<p>Et me remettant, Madame, pour ceste foys, de toutes aultres
choses au contenu de la lettre du Roy, vostre filz, je adjouxteray
seulement, icy, une nouveaulté qui est arrivée, en ceste ville, le
<span class="xs">VI</span><sup>e</sup> de ce moys, qu'après la première marée du matin, ainsy que l'eau
commançoit à baysser, une aultre marée est soubdain revenue, qui
a remonté: et est venue si haulte qu'elle a inondé bien avant dans le
pays, chose que ceulx cy ont prinse pour un grand présage et y donnent
diverses interprétations.</p></div>

<p><span class="pagenum"><a id="Page_290"> 290</a></span></p>

<h2>CCCCXVII<sup>e</sup> DÉPESCHE</h2>

<p class="center">&mdash;du <span class="xs">XVII</span><sup>e</sup> jour de novembre 1574.&mdash;</p>

<p class="center">(<i>Envoyée exprès jusques à Calays par Jehan Volet.</i>)</p>

<p class="hanging indent">
Conférence de l'ambassadeur avec les seigneurs du conseil.&mdash;Retour en Angleterre
du frère de lord de North.&mdash;Nouvelles de la Rochelle.&mdash;Mécontentement
d'Élisabeth contre la comtesse de Lennox, au sujet du mariage
de son fils avec la fille du comte de Schrewsbury.&mdash;Défense qui lui est faite
de continuer son voyage en Écosse.&mdash;Nouvelles de ce pays.&mdash;<em>Avis à la
reine-mère.</em> Conférence de l'ambassadeur avec Walsingham.</p>

<p class="dest">Au Roy.</p>

<p>Sire, les sept premiers et principaulx du conseil d'Angleterre,
avec d'autres seigneurs de ceste court, sont venuz,
le jour de S<sup>t</sup> Martin, prendre leur dîner en mon logys,
et M<sup>r</sup> de Walsingam, qui estoit l'ung d'eux, m'a dict
qu'il avoit charge de me fère les recommandations de la
Royne, leur Mestresse, et m'assurer qu'encor qu'elle fût
absente elle desiroit de communicquer, aussy bien que
eulx, qui estoient présentz à ceste conjouyssance, que
je cellébroys, de l'heureux retour de Vostre Majesté; et
que, non seulement elle leur avoit volontiers donné licence
d'y venir, ains avoit prins grand plésir de voyr que,
allègrement et fort vollontiers, ilz y venoient. Pour laquelle
honneste démonstration d'elle, j'ay pryé le S<sup>r</sup> de Walsingam
de luy dire que, mille et mille foys, je luy baysois
très humblement les mains, et que je ne fauldroys de
le signiffyer à Vostre Majesté. Et vous puis dire, Sire,
quand à iceulx seigneurs du conseil, qu'il n'y en a eu pas
ung qui n'ayt mis quelque honneste propos en avant pour
honnorer vostre valeur et vertu, et pour cellébrer les rares
et excellantes qualitez que Dieu a mis en vostre personne;
<span class="pagenum"><a id="Page_291"> 291</a></span>
monstrans ung singullier desir que l'amityé puisse
continuer, bonne et droicte, entre Vostre Majesté et la
Royne, leur Mestresse, avec une bonne et parfaicte intelligence
entre voz deux royaulmes.</p>

<p>Sur quoy je leur ay remonstré que c'estoit de eulx
mesmes que principallement avoit à dépendre le succez
de ce grand bien, parce qu'ilz guidoient les intentions de
leur Mestresse, et régloient les actions de ses subjectz;
et que je les priois qu'à l'appétit et persuasion d'aulcuns,
qui se faisoient, à crédit, et sans aulcune juste occasion,
eulx mesmes malcontantz, ilz ne voulussent dellibérer
chose aulcune, ny en dissimuler nulle aultre, par deçà, qui
peût susciter de l'altération en ceste bonne amityé: car
pouvoient penser que ce ne seroit par injures et déplaysir,
ains par honnestes gratiffications, et mutuelles bénefficences,
que la dicte amityé se rendroit perdurable.</p>

<p>Ilz m'ont répliqué que pleût à Dieu que toutz ceulx de
vostre conseil fussent d'aussy bonne intention vers la dicte
amityé, et aussy promptz de la vous persuader, comme ilz
la desiroient de leur part, et estoient prestz de la conseiller
toujours à leur Mestresse; et qu'encor que, quelquefoys
même, ilz ne le vouloient pas nyer, ilz prêtassent l'oreille
aulx malcontantz, sellon qu'il n'estoit pas expédient
de la leur fermer du tout, si me prioient ilz de croyre qu'ilz
sçavoient assez bien comme s'excuser, et se couvrir de
leurs importunitez, et qu'en effect vous ne trouveriez que
toute bonne correspondance en leur Mestresse, et en eulx,
et en tout ce royaulme, pour veu qu'ilz peussent cognoistre
de la disposition bonne en Vostre Majesté.</p>

<p>J'ay à eulx toutz, en général, et encores à quelques
ungs, en particulier, aprofondy davantage ce propos,
<span class="pagenum"><a id="Page_292"> 292</a></span>
parce que, le jour précédant, estant la nouvelle, dont j'ay
faict mencion en la fin de ma dernière dépesche, arrivée,
j'eus advertissement que M<sup>e</sup> Quillegreu, lequel est assez
dilligent de brouiller tousjours les affères, estoit aussy allé
trouver M<sup>r</sup> de Méru, et avoit assemblé les plus aspres ministres
chez luy, et puis l'avoit mené à Amtoncourt. De
quoy m'estant imprimé beaucoup de souspeçon, j'ay bien
voulu tout clèrement la leur descouvrir, mais ilz m'ont
pryé de n'estre en peyne, et n'en vouloir encores donner,
de cest endroict, à Vostre Majesté; car vous estiez en
très bons termes avec la Royne, leur Mestresse, pour establir
une mutuelle et très ferme assurance entre vous, et
que pourtant il se failloit bien garder de ne rien précipiter.</p>

<p>Et s'en estantz, le jour d'après, iceulx seigneurs tournez
vers leur Mestresse, ilz ont trouvé que le frère de milord
de North estoit arrivé, lequel, en passant, a tenu à ceulx de
ses amys, qu'il a rencontrez en ceste ville, plusieurs propos
de fort grande satisfaction, du lieu d'où il venoit. Et j'ay
aussytost envoyé en court, pour observer, au vray, le
rapport qu'il y feroit.</p>

<p>Ceulx de la Rochelle ont faict une fort ample dépesche
aulx ministres et aultres de la nouvelle relligyon, qui sont
icy, du <span class="xs">XIIII</span><sup>e</sup> du passé, par où j'entendz qu'ilz monstrent
de desirer la paix, et qu'ilz ont, au retour de Roger,
vostre valet de chambre, que leur aviez envoyé, dépesché
incontinent le S<sup>r</sup> de Bessons vers Vostre Majesté; et
néantmoins, pour n'espérer telles condicions de seureté,
ny tant d'exercisse de leur religyon comme ilz desireroient,
ilz remonstrent qu'ils font cepandant grand dilligence
de se munir, par terre et par mer, et de pourvoyr
leur ville, pour soubstenir la guerre; et sollicitent ceulx
<span class="pagenum"><a id="Page_293"> 293</a></span>
de deçà de leur moyenner du secours pour le besoing, et
de leur envoyer des armes et des pouldres, et aultres monitions.
En quoy je mettray peyne de leur y estre le plus
oposant qu'il me sera possible. Les dictz ministres font
un grandissime cas de la conversion du S<sup>r</sup> Dampville,
et disent qu'il a de grandes forces aulx champs, qui marchent
pour eulx, et beaucoup de bonnes et fortes places
à sa dévotion. Et m'a l'on confirmé, qu'ilz continuent de
mesler M<sup>r</sup> de Savoye fort avant au discours de ces choses;
et que bientost l'on me sçaura dire en quelz propres termes
ilz en parlent, dont je ne fauldray d'en advertyr incontinent
Vostre Majesté.</p>

<p>Il est advenu que la comtesse de Lenox, faysant son
voïage vers le North, s'est rencontré avec la comtesse de
Cherosbery, et a moyenné, pour le jeune comte de Lenox,
son filz, le mariage de la fille de la dicte comtesse, bien
qu'elle en fût en termes avec la duchesse de Suffolk, pour
le filz de la dicte duchesse; et ont passé oultre à fère les
nopces, sans attandre la volonté de la Royne d'Angleterre;
laquelle s'en trouve si offancée qu'elle a contremandé
la dicte comtesse de Lenox et son filz; et pense
l'on qu'elle les fera mettre dans la Tour. Duquel évènement
je suis, d'ung costé, bien ayse, parce que le voïage de la
dicte comtesse demeure interrompu, et qu'elle n'yra poinct
en Escosse; et, d'ailleurs, je crains qu'ayant faict amityé
avec la comtesse de Cherosbery, elle la rende ennemye
de la Royne d'Escosse.</p>

<p>J'ay sceu que, en Escosse, les choses se maintiennent
encores assez paysibles, et que le comte d'Athol, qu'on
disoit avoir esté tué, se porte bien, et n'a eu nul mal; et
que le comte de Morthon a esté fort malade, mais qu'à
<span class="pagenum"><a id="Page_294"> 294</a></span>
présent il est guéry, et qu'encor qu'il continue de se fère
haïr, il se faict néantmoins tousjours craindre et obéyr.
Sur ce, etc. <span class="i2">Ce <span class="xs">XVII</span><sup>e</sup> jour de novembre 1574.</span></p>

<div class="blockquote">
<p>Je viens de recepvoyr vostre pacquet, du dernier du passé, sellon
lequel M<sup>e</sup> North a grande occasion de bien cellébrer la faveur et bon
traictement, que milord de North, son frère, a receu de Vostre
Majesté.</p>

<p class="header">ADVIS A PART, A LA ROYNE.</p>

<p>Madame, je racompte sommayrement, en la lettre du Roy, ce qui
s'est passé avec les seigneurs de ce conseil, quand je les ay festoyés,
le jour de S<sup>t</sup> Martin, en mon logis; et adjouxteray davantage que,
le mesmes jour, j'ay tiré, à part, M<sup>r</sup> de Walsingam pour luy dire
que Voz Majestez Très Chrestiennes avoient plus de plésir de son
advancement, et de le voyr monter en authorité, en ceste court, que
de gentilhomme qui fût en Angleterre, pour la bonne opinyon qu'aviez
conceue de sa vertu et de sa suffisance; et n'y avoit qu'une seule
chose qui vous mît en suspens de luy, c'est que vous l'aviez ung peu
cognu extrême au faict de sa religyon, dont creigniez qu'il se formalizât,
et qu'il se rendît plus parcial, qu'il n'estoit besoing, près de
la Royne, sa Mestresse, pour ceulx qui s'estoient eslevez en vostre
royaulme.</p>

<p>En quoy j'estois bien ayse qu'il eût gousté, depuis qu'il estoit dans
ce conseil, mieulx qu'il n'avoit faict auparavant, les poinctz qui appartiennent
à la souverayne authorité d'ung prince, pour considérer
qu'ayant le Roy, vostre filz, premier que de venir à la couronne,
exposé mainte foys et azardé fort courageusement sa propre personne
pour la religyon catholicque, c'estoit bien tout ce qu'avec sa réputation
il pouvoit fère, pour ceulx de l'autre religyon contrayre, que de
leur octroyer l'entière restitution de leurs biens, la seureté de leurs
personnes, et la liberté de leurs consciences; et que, si, dorsenavant,
sa Mestresse et ceulx de son conseil favorisoient leur opiniastreté,
ny pareillement celle des malcontantz qui leur voudroient adhérer,
qu'il failloit qu'elle et eulx confessassent de soustenir ung très maulvais
exemple de rébellion, dans l'estat du Roy, qui seroit, possible,
quelque jour, de très grand préjudice au leur.</p>

<p>A quoy il m'a respondu qu'il baysoit très humblement les mains de
Voz Majestez, et qu'en mettant toute la peyne, qu'il pourroit, d'honnestement
<span class="pagenum"><a id="Page_295"> 295</a></span>
s'employer près de la Royne, sa Mestresse, pour vostre
service, il s'efforceroit d'esgaller ses actions à la bonne opinyon qu'il
vous playsoit avoyr de luy; et qu'il ne voyoit pas que la dicte Dame
ny les siens eussent à se formalizer beaucoup pour les eslevez de
vostre royaulme, si leur octroyés, ou ne leur octroyés poinct, tout
ce qu'ilz demandent de leur religyon; et que, sellon son advis,
s'ilz obtenoient de leur prince l'entière liberté de leur conscience,
qu'ilz debvoient, attandant mieulx, louer Dieu, et se contanter;
mais qu'il y avoit bien aultre chose qui mouvoit sa Mestresse, c'estoit
de voyr que toutes les dellibérations du Roy, vostre filz, s'alloient
formant par ung conseil qu'elle avoyt très suspect, et que, si ne
luy faisiés cognoistre qu'elle peût establir très confidemment une
bonne intelligence avec Voz Majestez mesmes, sans danger d'estre
interrompue par ceulx qu'elle a opinyon que ne la voudroient pas,
qu'il me vouloit librement dire que vous ne trouveriez jamays que
meffiances et difficultez, et très grandes escrupulles, du costé
d'elle.</p>

<p>Et bien que je me soys efforcé de luy rabatre ceste sienne impression,
comme très mal fondée, il a monstré d'entendre si parfaictement
tout ce qui dépandoit de ce poinct, et toutes les circonstances
d'icelluy, que je n'en ay peu tirer aultre chose, sinon que, pour la
fin, il m'a dict qu'il supplioyt très humblement Voz Majestez de
croyre que, estant parfaictement angloix, nul seroit jamays meilleur
françoys, en Angleterre, que luy; et que bientost il reviendroit en
ceste ville, tout exprès, pour me visiter, et pour conférer privéement
de toutes choses avecques moy.</p></div>

<h2>CCCCXVIII<sup>e</sup> DÉPESCHE</h2>

<p class="center">&mdash;du <span class="xs">XXII</span><sup>e</sup> jour de novembre 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Satisfaction d'Élisabeth à raison de l'accueil fait en France à lord de North,
son ambassadeur extraordinaire.&mdash;Desir des protestans du Poitou et de
la Rochelle de faire la paix.&mdash;Description de phénomènes atmosphériques
survenus en Angleterre.</p>

<p class="dest">Au Roy.</p>

<p>Sire, j'entends que, de la lettre que milord de North
<span class="pagenum"><a id="Page_296"> 296</a></span>
a escripte, et du rapport que son frère a faict, il demeure
ung très grand et souveraynement bon tesmoignage de
Vostre Majesté en ceste court, et que toutz deux ont loué
bien fort à la Royne, leur Mestresse, l'honnorable façon de
laquelle il vous a pleu recepvoyr sa légation; et vous ont
attribué, sur ce qu'ilz ont peu comprendre de la gravité de
voz responces, et de la dignité de voz actions et de vostre
royalle personne, toutes les excellantes et plus belles parties
qui se pourroient desirer en ung prince. De quoy aulcuns
eussent bien voulu qu'ilz eussent moins dict, et moins
escript, et qu'ilz eussent espargné la vérité; mais ilz ont
parlé droictement, et si, ont fort assuré qu'aviez bonne
inclination à la paix, et que néantmoins vous n'obmettiez
une de toutes les provisions qui estoient nécessayres pour
une bien forte guerre; en quoy toutes choses vous y alloient,
de jour en jour, succédant sellon vostre desir. Bien est
vray qu'ilz avoient opinyon que, de la déclaration de
M<sup>r</sup> Dampville vous pourroit survenir des difficultez nouvelles,
et non petites, en la dicte guerre, et du retardement
beaucoup en la paix, toutesfoys qu'ilz avoient cuydé sentir
que ceulx de la nouvelle religyon ne se fioient que bien à
point de luy, et qu'ilz creignoient que, pour retirer son
frère aysné, et fère revenir ses aultres frères, et accomoder
ses affères, il pourroit bien entreprendre de vous fère quelque
extraordinaire service à leurs despens.</p>

<p>Sur quoy il m'a esté mandé que la dicte Dame avoit
seulement respondu qu'elle s'estoit toujours bien attendue,
que vous uzeriés de quelque bonne démonstration vers elle,
mais non de si grande et si pleyne d'honneur et de faveur,
comme aviez faict en l'endroict de son ambassadeur, dont
elle vous en avoit beaucoup d'obligation; et qu'elle se resjouyssoit
<span class="pagenum"><a id="Page_297"> 297</a></span>
bien fort qu'eussiez la volonté d'amortir ces émotions
de vostre royaulme par la voye de douceur, sellon
qu'elle réputoit estre une chose trop plus heureuse que
recouvrissiez de voz subjectz, avec leur amour et bienveillance,
en leur donnant la paix, l'obéyssance naturelle et
parfaicte qu'ilz vous doibvent, que si, par une définition de
guerre, vous ne regaignés sur eulx que une domination
pleyne de terreurs, d'espouvantement, et d'indignation
cachée dans leurs cueurs; et qu'au reste elle vouloit suspendre
son jugement du faict de M<sup>r</sup> Dampville jusques à
ce qu'elle en sceût mieulx la vérité. Et j'estime, Sire, que
les choses demeureront en cest estat jusques au retour de
milord de North, lequel l'on espère que pourra estre icy
à la fin de ce moys.</p>

<p>L'on m'a raporté que ceulx de Poictou et de la Rochelle,
par le discours de leurs lettres, qu'ilz ont escriptes
par deçà, du <span class="xs">XIIII</span><sup>e</sup> et <span class="xs">XVIII</span><sup>e</sup> du passé, monstrent, à bon
escient, qu'ilz desirent la paix; et que, regardans à plus
de choses que ne font ceulx qui les incitent à la guerre,
mandent à leurs agentz que, s'ilz peuvent trouver de
bonnes et seures condicions vers Vostre Majesté, qu'ilz
sont toutz résolus d'y entendre; et que ce sont ceulx de la
noblesse qui principallement les y persuadent. De quoy les
ministres de ceste ville, qui creignent quelque diminution
en leur religyon, s'en trouvent grandement escandalizés,
et s'en esmeuvent, plus que je ne le sçauroys dire, et
ne layssent nulle pierre à mouvoir pour interrompre ce
bon euvre, sollicitantz ung chascun, et veillantz, jour et
nuict, pour dresser des remonstrances et une longue responce
par dellà, affin d'y divertyr les gens de bien de ce bon
et sainct propos, et les abuser d'une veyne espérance de
<span class="pagenum"><a id="Page_298"> 298</a></span>
secours d'Angleterre, d'Allemaigne et de Flandres; et
font tenir prest ung Lachemaye, qui, naguyères, en est
venu, pour le renvoyer avec ceste ample dépesche. Dont
je desireroys, Sire, que fissiez uzer de quelque dilligence
vers les dictz de Poictou et de la Rochelle, pour prévenir
vers eulx la malice des dictz ministres; et, de ma part,
j'essaye bien, par les meilleurs moyens que je puis, de fère
escripre l'agent de la Rochelle et les aultres, qui sont de
ce quartier là, tout au contrayre de leurs dictes dépesches.
J'entendz que, depuis deux jours, les dictz ministres font
courir, de main en main, une déclaration qu'ilz disent venir
de M<sup>r</sup> le Prince de Condé, et quelques aultres escriptz que
je n'ay peu encores recouvrer; mais je feray dilligence de
sçavoyr que c'est, pour en advertyr Vostre Majesté.</p>

<p>Il semble que, sur ce malcontantement, que la Royne
d'Angleterre a conceu de la comtesse de Lenox, qu'elle
dellibère de renvoyer M<sup>e</sup> Quillegreu en Escosse. Je ne sçay
à quelles fins; mais je feray observer l'occasion pour quoy
c'est, affin de pourvoyr, le mieulx que je pourray, qu'il
n'en viegne détriment à vostre service. Et sur ce, etc.</p>

<p class="right">Ce <span class="xs">XXII</span><sup>e</sup> jour de novembre 1574.</p>

<p class="blockquote">
La dicte Dame et les siens sont aulcunement espouvantez des
prodiges, qui apparoissent par deçà; et mesmes que, depuis la
double marée, du <span class="xs">VI</span><sup>e</sup> de ce moys, il a esté veu de grands brandons
de feu, en l'ayr, qui ont rendu les deux nuicts, du <span class="xs">XV</span><sup>e</sup> et <span class="xs">XVI</span><sup>e</sup> du présent,
aussi lumineuses et clères comme de plein jour, encor qu'il ne
fît poinct de lune. Et ont continué les dictz feux, en diverses figures,
depuis les deux heures après minuict, jusques envyron les huict
heures du matin, que le soleil estoit desjà bien haut. Sur quoy, aulcuns
astrologiens de ce royaulme ont esté mandez; mais ne sçay
encore quelle signiffication ils y donnent.</p>

<p><span class="pagenum"><a id="Page_299"> 299</a></span></p>

<h2>CCCCXIX<sup>e</sup> DÉPESCHE</h2>

<p class="center">&mdash;du <span class="xs">XXVII</span><sup>e</sup> jour de novembre 1574.&mdash;</p>

<p class="center">(<i>Envoyée jusques à Calais par la voye du S<sup>r</sup> Acerbo.</i>)</p>

<p class="hanging indent">
Danger de la reine d'Écosse.&mdash;Prière de Marie Stuart au roi pour qu'il la
prenne en sa protection.&mdash;Instances des protestans de France auprès de
M<sup>r</sup> de Méru.&mdash;Résolution des habitans de la Rochelle de se défendre jusqu'à
la dernière extrémité.&mdash;Changement apporté dans les bonnes dispositions
des Anglais par la violation de la capitulation de Fontenay.</p>

<p class="dest">Au Roy.</p>

<p>Sire, j'ay addressé, en la meilleure et plus digne façon
que j'ay peu, à la Royne d'Escosse, vostre seur, la lettre
que Vostre Majesté luy a escripte, du <span class="xs">VIII</span><sup>e</sup> du passé; et
elle m'a mandé qu'elle s'en est resjouye, oultre mesure,
et plus que de nulle autre chose, qui luy eût, en ce temps,
peu advenir, de quelle part qui soit au monde, et m'a
faict tenir la responce, qui est de sa main, laquelle j'ay
adjouxté à ce pacquet; et croy que la consolation et visite
de vos lettres, à ceste pouvre princesse, vous sera imputé
à ung euvre de grande charité devant Dieu, et ung office de
singullière recommandation envers les princes souverains,
et envers les gens de bien de toute la terre. La dicte Dame
loue Dieu de vostre heureuse arrivée, et le prie incessamment,
pour le bon succès de voz affères, et pour la grandeur
et félicité de Vostre Majesté. Elle est si subjecte à
calompnies, et ses ennemys sont si promptz à luy attribuer
l'occasion de toutz les maux et désordres qui surviennent
en ce royaulme, qu'ilz ont voulu imprimer à la Royne,
sa seur, qu'elle estoit cause du mariage du comte de Lenox
avec la fille de la comtesse de Cherosbery, et qu'elle avoit
<span class="pagenum"><a id="Page_300"> 300</a></span>
ligué la duchesse de Suffolc et la comtesse de Lenox avec
la dicte comtesse de Cherosbery pour monopoler plusieurs
choses pour elle dans ce royaulme; là où, au contrayre,
elle crainct, plus que chose du monde, que de la racointance
de ces troys dames, desquelles les deux luy ont esté
tousjours très ennemyes, ne luy viegne beaucoup de traverse
en ses affères et ung préjudice, par trop grand, à sa
propre liberté. Dont, de quelle part que puisse procéder
le mal, elle a senty qu'on faysoit, là dessoubz, une aspre
menée pour l'oster de la garde du comte de Cherosbery,
et la mettre en des mains qu'elle n'a moins suspectes que
la mort. Sur quoy m'a escript qu'elle recouroit, comme
vostre belle seur, et vostre principalle allyée, et de vostre
sang, à la protection de Vostre Majesté, et, qu'en cas
qu'on la voulût mettre en mains suspectes, qu'elle vous supplioyt
de vous y oposer, et de protester de la conservation
de sa vye, et de vanger sa mort, et le tort et injure qu'on
luy feroit; et que c'est bien ce qu'elle doibt et peut justement
espérer de l'appuy de vostre couronne.</p>

<p>Je ne luy ay encores respondu, mais, ayant descouvert,
premier qu'elle, toute ceste trame, j'ay mis le plus de
dilligence et de soing que j'ay peu d'y remédier, et espère
que les choses n'iront si mal, comme ses ennemys le procurent,
ny comme elle a eu juste occasion de le craindre.
Néantmoins il vous plerra me commander, là dessus,
vostre volonté, et me mander ce que j'auray à luy respondre.</p>

<p>Le S<sup>r</sup> de Vassal est arryvé, avec vostre dépesche, du
<span class="xs">X</span><sup>e</sup> du présent, sur laquelle j'espère voyr bientost ceste
princesse, et je satisferay, puis après, à toutz les chefz de
vos lettres, le plus tost et le mieulx que ma santé, laquelle
<span class="pagenum"><a id="Page_301"> 301</a></span>
je sentz, de jour en jour, évidemment empirer, en
ce lieu, me le pourra permettre. Et vous diray cepandant
Sire, que, sur ce que j'ay faict cognoistre en ceste court,
que les allées et venues, que M<sup>r</sup> de Méru y faisoit, m'estoient
suspectes et plus encores celles des ministres; il m'a
esté respondu, quand aulx ministres, qu'on ne pouvoit, en
Dieu et conscience, refuzer d'ouyr ce qu'ilz trouvoient
nécessayre d'estre dict et remonstré, ou bien proposé, pour
la deffance de leur relygion, qu'ilz avoient commune avec
cest estat, et qu'à cella je m'oposeroys en vain; mais
quand à l'aultre, que je n'avoys à me plaindre de faveur
qu'on luy fît, car l'on n'avoit encores veu ny ouy parolle
de luy, qui ne fût sellon l'honneur et dignité de Vostre Majesté,
et pour le repos de vostre royaulme; et ne se cognoissoit
rien en luy qui sentît la rébellion, car, quand il
en monstreroit le moindre signe du monde, il ne trouveroit
plus tel visage, en ceste princesse, ny aulx siens, comme
il avoit faict, ny n'auroit plus aucun accez à eulx.</p>

<p>Je ne puis, à dire vray, Sire, bien descouvrir s'il trame
rien avec la dicte Dame, mais je ne me puis contanter
que le ministre Villiers, et quelques aultres, ses semblables,
soient ordinayrement, et trop souvant, en secrette
conférance avecques luy; et que je commance d'entendre
qu'il se parle, parmy les siens, de retourner bientost en
Allemaigne. Je travailleray de le réduyre au poinct que
m'avez mandé de vostre intention par toutz les moyens et
plus vifves persuasions qu'il me sera possible; et vous rendray
compte de ce qu'il m'aura dict.</p>

<p>Quelqu'ung m'a rapporté, du costé d'Ouest, là où la
comtesse de Montgommery et sa famille sont, que le jeune
Lorges y est arrivé secrettement, en habit incognu, pour
<span class="pagenum"><a id="Page_302"> 302</a></span>
voyr sa femme: et je le croy, en partye, parce que
M<sup>r</sup> de Walsingam m'a mandé qu'il avoit receu des lettres
de la Rochelle, que je pense qu'il a apportées, et qu'on
luy mande qu'on se dellibéroit entièrement d'attandre l'extrémité,
parce que l'exemple de Fontenoy<a name="FNanchor_2" id="FNanchor_2" href="#Footnote_2" class="fnanchor">[2]</a> leur monstroit
qu'il ne leur seroit gardé capitulation, ny promesse,
qu'on leur fît. Sur ce, etc.</p>

<p class="right">Ce <span class="xs">XXVII</span><sup>e</sup> jour de novembre 1574.</p>

<p class="blockquote">
Le comte de Sussex, grand chambelland de ceste princesse, a prins
des lettres de moy à M<sup>r</sup> de Matignon et au cappitayne Lago, pour
pouvoir tirer le nombre de cinq centz tonneaulx de pierre blanche,
de Caen; dont il desire qu'il playse à Vostre Majesté leur escripre,
à toutz deux, de tenir la main que, sans empeschement, ny destourbier,
ny sans aulcun grief, ses gens puissent fère transporter librement
la dicte pierre deçà la mer. De quoy, Sire, je supplye très
humblement Vostre Majesté le vouloir gratiffier.</p>

<p class="dest">A la Royne</p>

<p>Madame, ayant mis peyne d'approfondir, en ceste court,
l'occasion de quoy il est advenu, qu'après avoyr faict retarder
le voïage de M<sup>e</sup> Wilson en Flandres, et l'avoyr si
bien interrompu qu'on luy avoyt une foys mandé de descharger
ses gens, il y ayt depuis ung si soubdain changement
qu'en moins d'une heure l'on l'ayt dépesché et l'ayt
on faict incontinent partir; il m'a esté respondu à cella,
que la grande impression que j'avoys donnée à ceste princesse
qu'elle pourroit establir une ferme et perdurable amityé
avecques le Roy, vostre filz, et la grande réputation
qui couroit, icy, de sa vertu, et surtout qu'il estoit
<span class="pagenum"><a id="Page_303"> 303</a></span>
prince de parolle et de grande vérité, avoient faict qu'elle
s'estoit résolue de se commettre entyèrement à luy, et ne
passer plus oultre avec le Roy d'Espaigne; mais que, sur
l'advertissement que ceulx de la Rochelle avoient, depuis,
mandé: que la capitulation n'avoit esté gardée à ceulx de
Fontenoy, il avoit esté remonstré à la dicte Dame que,
bien que le Roy se voulût rendre, en toutes aultres choses,
fort entier, il monstroit néantmoins desjà qu'il estoit persuadé,
jouxte le concile de Constance, de ne debvoir tenir
ny foy ny promesse à ceulx de la religyon dont elle estoit,
et que, pourtant, elle se hastât de renouveller, le
plus tost qu'elle pourroit, avec le Roy d'Espaigne, les
anciennes amityés de Bourgoigne; auxquelles, encor que,
pour quelque occasion, il voulût bien suyvre le concille de
Constance, il n'entreprendroit toutesfoys, pour d'aultres
grandes utillitez, de préjudicier aulx dictes anciennes
amityés, oultre que, jusques icy, il n'avoit jamays démenty
sa parolle.</p>

<p>Et par ce, Madame, que j'ay envoyé assurer que ce
que ceulx de la Rochelle avoient mandé de Fontenoy estoit
faulx, aulcuns de ceulx qui se monstrent mieulx inclinez à
la France qu'à l'Espaigne, m'ont secrettement adverty
qu'on sçavoit trop bien ce qui en estoit, et que je n'en
parlasse plus; et m'ont pressé de vous fère ung article, exprès,
comme il est besoing qu'advertissiez le Roy, vostre
filz, que, en ceste cause, laquelle est aujourdhuy la plus
grande de la Chrestienté, et laquelle va bander toutes les
armes et puissances des Chrestiens les unes contre
les aultres, il ne veuille laysser prendre au monde ceste impression
de luy, qu'il ne vueille bien garder la foy et les
promesses qu'il donnera, ou aultrement qu'il se prépare
<span class="pagenum"><a id="Page_304"> 304</a></span>
ardiment de soubstenir, dans son royaulme, une guerre
continuelle, sans intermission, ny relasche aulcun, non
seulement avec ses subjectz, mais avec toutz les princes
et estatz, et avec toutz les intéressés en la dicte cause,
jusques à ce que, par une deffinition et une victoyre généralle,
il ayt exterminé entyèrement tout aultant qu'il y en
a au monde.</p>

<p>J'ay respondu, sans promettre que je vous en escriprois,
ce que j'ay estimé digne de la grandeur du Roy et de
sa couronne, et de la juste cause, qu'il poursuyt, de recouvrer
l'obéyssance de ses subjectz; et feray, le mieulx
que je pourray, pour effacer les aultres violentes impressions,
qu'on s'efforce de donner au monde, de vostre intention
et de celle du Roy. Et sur ce, etc.</p>

<p class="right">Ce <span class="xs">XXVII</span><sup>e</sup> jour de novembre 1574.</p>

<h2>CCCCXX<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour de décembre 1574.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Audience.&mdash;Nécessité de faire surveiller les protestans qui passent d'Angleterre
en France.&mdash;Démarches faites par l'ambassadeur auprès de M<sup>r</sup> de
Méru.&mdash;Plaintes de l'ambassadeur à raison de l'oubli dans lequel on laisse
ses services.&mdash;<em>Mémoire.</em> Détails de l'audience.&mdash;Réponse d'Élisabeth à la
déclaration du roi qu'il veut maintenir l'alliance avec elle.&mdash;Protestation
d'amitié de la part de la reine d'Angleterre.&mdash;Ses instances pour
que la paix soit rétablie en France.&mdash;Conférence de l'ambassadeur avec les
seigneurs du conseil.</p>

<p class="dest">A la Royne</p>

<p>Madame, ce que j'ay recueilly des propos et responces
de la Royne d'Angleterre en ma dernière audience, je le
metz assez particullièrement en ung mémoire à part au
<span class="pagenum"><a id="Page_305"> 305</a></span>
Roy, vostre filz, et me reste seulement de vous dire que la
dicte Dame supplie Vostre Majesté de se souvenir que, au
premier an du règne du feu Roy, Françoys, vostre filz,
vous luy promistes l'amityé de voz enfantz; dont elle vous
prie tenir vostre parolle pour le Roy, qui est à présent,
ainsy qu'avez faict pour les deux passez; et qu'elle ne
doubte nullement que n'ayés encores l'affection très bonne
au propos que luy aviez mis en avant pour le quatriesme;
mais l'on s'est bien fort escarté de la voye de l'effaictuer,
néantmoins qu'il ne sera jamays qu'elle ne luy vueille beaucoup
de bien, et qu'elle ne l'honnore et n'ayt une très
bonne opinyon de luy.</p>

<p>Je suys adverty, Madame, qu'il y a ung ministre, nommé
Joys, homme de lettres, nourry longtemps en Angleterre,
lequel, partant d'icy, disoit s'en aller en Constantinople,
qui s'est arresté à Paris, et escript souvent par deçà, et
mande plusieurs choses à l'advantage des eslevez, et qu'ilz
obtiendront, ceste année, tout ce qu'ilz vouldront; dont,
de tant qu'il parle plusieurs langues, et que, soubz ombre
de hanter les collèges, pour l'occasion des lettres, il pourroit
praticquer des intelligences dans la ville contre le service
de Voz Majestez, il sera bon de le fère chasser ou
aulmoins prendre garde à luy.</p>

<p>J'ay parlé à M<sup>r</sup> de Méru, et n'ay rien obmis du postscripta
de la lettre du Roy ni des poinctz qu'il vous pleut
toucher au S<sup>r</sup> de Vassal. Je l'ay trouvé en collère et malcontant;
mais il a remis de me respondre, dans ung jour
ou deux, dont, par mes premières, je vous feray entendre
ce qu'il m'aura dict. Et persévérant plus que jamays, Madame,
à vous supplyer très humblement pour mon congé,
sellon que je sentz, de jour en jour, diminuer ma santé et
<span class="pagenum"><a id="Page_306"> 306</a></span>
me croystre plusieurs manquementz en la continuation de
ceste charge, je pryeray le Créateur, etc.</p>

<p class="right">Ce <span class="xs">III</span><sup>e</sup> jour de décembre 1574.</p>

<div class="blockquote">
<p>Je ne sçay de quelz termes uzer pour me douloir, à Vostre Majesté,
de m'avoyr, non oublyé, mais déjetté très honteusement de celle
grande distribution de biens qui a esté faicte, à l'arryvée du Roy, vostre
filz. Aulmoins me debvoit ce béneffice, qu'on m'a osté, qui estoit
tout mon bien, estre rendu; et ne puis dire, Madame, sinon que je
suis celluy, à qui il vous playst de fère porter la plus notable marque
d'indignité et de défaveur, et de malcontantement, qu'à nul aultre
gentilhomme, qui soit au service de Voz Majestez; et je laysse bien à
Dieu, et elles, de juger si je l'ay mérité.</p>

<p class="header">MÉMOIRE AU ROY.</p>

<p>Sire, il n'est besoing que je vous racompte les propos que j'ay tenus,
ceste foys, à la Royne d'Angleterre, car je les ay prins de la
lettre que Vostre Majesté m'a escripte, le <span class="xs">X</span><sup>e</sup> du passé, et il sera facille
de comprendre quelz ilz ont esté par les responces que la
dicte Dame m'a faictes, qui sont, en substance, comme s'ensuyt:</p>

<p>Que jamays chose ne luy estoit mieulx advenue, sellon son desir,
que l'effaict de la légation de milord de North, puisque, des lettres
qu'elle vous a escriptes par luy, et des poinctz qu'il vous a explicqué
de sa créance, il vous reste du contantement; et que toute l'ambassade
et l'ambassadeur vous ont esté agréables, car la principalle intention
qu'elle a eue, en le vous envoyant, a bien esté d'honnorer
vostre grandeur, et donner ung évident tesmoignage au monde de
l'affection qu'elle porte, très bonne et de très bonne seur, à Vostre
Majesté, et à l'establissement de voz affères;</p>

<p>Qu'elle a ung singullier playsir de voyr, par ce commancement,
que vous voulez tenir en quelque bon compte son amityé, et luy
donner à elle une très grande espérance de la vostre; que ce qu'elle
desire maintenant, le plus au monde, est que les choses puissent
ainsy procéder entre vous que vous ayez mutuellement à prendre
une très assurée confiance l'ung de l'aultre;</p>

<p>Que nulle meilleure ny plus honnorable nouvelle eust elle peu
entendre de voz vertueuses dellibérations, que celle que je luy ay
assurée que, de vostre propre naturel vous avez, de vouloir résoluement
tenir voz promesses, et manquer plustost à la vye que à la parolle
<span class="pagenum"><a id="Page_307"> 307</a></span>
que vous aurez une foys donnée; que, sur le solide fondement
de ceste vostre constante volonté, laquelle estoit vrayement royalle
et digne de vous, qui estiez par extraction, et par élection, et par
succession, le plus royal prince qui ayt esté, de longtemps, en la
Chrestienté, elle se disposeroit en telle sorte vers vostre amityé que,
s'il n'y deffailloit de correspondance, de vostre costé, vous pourriez
fère estat d'avoyr en elle la plus entière et parfaicte bonne s&oelig;ur, et
bonne amye, qui fût au monde;</p>

<p>Qu'elle ne vouloit nyer qu'on ne luy eût voulu donner quelque
male impression des promesses, à quoy on vous pouvoit avoyr obligé,
passant par l'Italie, contre elle, et contre le repos de son royaulme,
ou contre sa religyon; dont se resjouyssoit bien fort de ce que luy
donniés parolle qu'il n'en estoit rien, et que vous vous trouviez libre
de toutes ligues et obligations, sinon des anciennes de vostre couronne,
et de celle que pouviez avoyr avec elle, à cause du sèrement
du feu Roy, vostre frère, et avec le royaulme de Pouloigne, à cause
du vostre;</p>

<p>Que, puisque vous estiez résolu de vivre en bonne intelligence
avec les princes et estatz voz voisins, qui la voudroient avoyr bonne
avecques vous, que vous la vous pouviez ardiment promectre très
seure et perdurable, de son costé; car, tant qu'elle vivroit, vous en
pourriés fère très certain estat;</p>

<p>Que nulle chose au monde vous pouvoit elle plus louer, ny plus
recommander, que celle voye de paix, que proposiez de suyvre,
pour mettre le repoz en vostre royaulme, et que celluy vous seroit
bien traistre et infidelle, voyre très cruel ennemy, qui vous ozeroit
conseiller, ou dire, qu'il ne fût honnorable et utille, et mesmes très
nécessayre de la fère;</p>

<p>Que, pour le bien universel de la Chrestienté, elle se sentoit obligée,
entendant le grand progrès des armées et victoires du Turc sur
les Chrestiens, et des appareils qu'il faict pour entreprendre plus
avant, de vous supplier que vueillez embrasser la paix publicque et
unyon des dictz Chrestiens; mais encores plus, pour vostre bien et
repos particullier, elle vous vouloit fort expressément exorter d'amortyr,
en toutes sortes, ces guerres de vostre royaulme, et y employer
si avant vostre clémence et doulceur, et l'authorité de vostre
foy et parolle, que voz subjectz puissent seurement retourner à l'obéyssance
et subjection qu'ilz vous doibvent;</p>

<p>Qu'elle n'approuvoit nullement les armes des eslevez, en quelle
façon, ny soubz quel prétexte, qu'ilz les eussent prinses, et mesmement
<span class="pagenum"><a id="Page_308"> 308</a></span>
en ce qui se faysoit hors de la considération de la religyon, et
qu'elle s'esbahyssoit assés de M<sup>r</sup> le maréchal Dampville, et n'avoit,
depuis la nouvelle qui estoit venue de sa déclaration, veu M<sup>r</sup> de
Méru, son frère, ny ne le verroit, s'il apparoissoit en luy ung seul
signe de rébellion;</p>

<p>Néantmoins qu'elle entendoit que la craincte de mort et l'injustice
faysoient renger un grand nombre de voz subjectz à la deffansive, et
prendre voz villes et places pour lieu de refuge, et passer encores à
l'offensive, et attirer troubles sur troubles, et susciter les estrangers
dans vostre royaulme;</p>

<p>Sur quoy, pour la singullière affection qu'elle avoit à la conservation
de vostre grandeur, et de vostre couronne, elle vous prioit de
rompre, le plus tost que vous pourriez, le cours de ce malheur, et
prendre, de bonne part, si elle vous disoit librement que les choses,
mal passées contre ceulx de la nouvelle religyon, requerroient que
vous ne refusissiez ny trouvissiez mal honnorable, ny contre vostre
réputation, de les accomoder maintenant de quelque honneste
seureté.</p>

<p>Ces responces de la dicte Dame, qui ont esté plus expresses et
plus considérées que nulles aultres qu'elle m'eût guyères jamays
faictes, m'ont baillé argument de luy mettre bien devant les yeux
la conséquence de ceste cause, et combien ceulx, qui s'efforçoient de
la luy desduyre pour bonne et soubstenable, bandoient desjà, et
dressoient de semblables rébellions contre elle; et qu'elle considérât
si, de Vostre Majesté, qui aviez, premier que d'estre Roy, combatu,
l'espace de sept ans, très courageusement, et azardé souvant, et mis
en manifeste danger vostre propre personne, pour la religyon catholicque,
ce n'estoit pas assés, maintenant que estiez monté à la couronne,
et que la somme de toutes choses estoit parvenue en voz
mains, d'accorder, à iceulx de la dicte religyon, l'abolition du passé,
la jouyssance de leurs biens, la demeure paysible de leurs maysons,
et la liberté de leur conscience; et que, de demander davantage,
c'estoit par trop forcer la volonté qu'ilz sçavoient bien que vous
aviez, qui estiez leur Roy, et leur prince;</p>

<p>Que néantmoins vous donniez ceste parolle à la dicte Dame qu'il
n'y auroit aulcune honneste ny tollérable condicion, pourveu que
n'offançât vostre honneur, que ne fût accordée à voz dictz subjectz,
pour les fère revenir à leur debvoir; mais aussy que, quand vous
auriez faict ainsy le vostre envers Dieu et les hommes, vous protestiez
bien d'employer toutes les forces et moyens, que Dieu vous
<span class="pagenum"><a id="Page_309"> 309</a></span>
avoit donnez, et n'en laysser ung seul en arrière, de toutz ceulx que
vous pourriés mouvoir en la Chrestienté, pour réprimer justement
la présumption et témérité de ceulx qui, inicquement, persévèreroyent
d'estre rebelles contre vous; et qu'en ce cas vous l'adjuriez,
elle, de non seulement leur dénier la faveur et apuy de ce royaulme,
mais de joindre ses forces aulx vostres pour extirper de la terre ung
si pernicieux exemple que le leur.</p>

<p>A quoy elle m'a respondu qu'elle se souvenoit tant d'estre Royne,
et de vous estre, pour cella, conjoincte d'estat, qu'elle ne manqueroit
jamays à nul debvoir de bien bonne seur vers Vostre Majesté, et
qu'après que milord de North seroit arryvé, et qu'il luy auroit faict
le récit des choses de dellà, nous pourrions lors poursuivre plus amplement
ce propos; et qu'elle s'esbahyssoit comment il ne vous avoit
parlé du faict de la navigation, et de l'administration de la justice à
voz mutuelz subjectz, car il en avoit eu charge, et qu'elle ne desiroit
rien tant que d'y pourvoyr, par bonne intelligence, avecques vous,
et députer, pour cest effect, deux de son conseil, ainsy que Vostre
Majesté en avoit depputé deux du sien; et que, quand le gentilhomme,
que dellibériez envoyer vers elle, seroit icy, elle nous
feroit rendre, par son admiral et par les officiers de la marine, ung
si bon compte de leurs depportementz passez, en tout ce qui avoit
concerné les Françoys, qu'elle espéroit que vous en demeureriez
contant.</p>

<p>Et, là dessus, m'estant licencyé de la dicte Dame, j'ay estimé bon
de déduyre aulx seigneurs de son conseil ce que j'avoys dict à elle,
affin de bailler à ceulx, à qui reste encores quelque affection vers
Vostre Majesté, de quoy pouvoir fère incliner leurs dellibérations, le
plus qu'il leur seroit possible, au bien de vostre service. Lesquelz
ont monstré toutz d'estre bien fort ayses de l'assurance, que je leur
ay donnée, de vostre bonne intention vers leur Mestresse, et vers
eulx, et vers l'estat de ce royaulme. Et leurs responces m'ont assez
contanté, sinon en ce que l'ung d'eux m'a dict fort rondement que,
voyantz la profession, que Vostre Majesté avoit jusques icy faicte,
de se monstrer adversayre de leur religyon, qu'ilz ne pouvoient interpréter
l'effaict de voz armes, sinon qu'elles estoient dressées et
s'exécutoient contre eulx, et que vous pouviez bien fère estat qu'ilz
n'estoient pour se déjoindre aulcunement de la cause de leur dicte
religion. Et ne m'estant pas, en toutes choses, si bien accordé avec
eulx comme avec la dicte Dame, nous n'avons passé plus avant.</p></div>

<p><span class="pagenum"><a id="Page_310"> 310</a></span></p>

<h2>CCCCXXI<sup>e</sup> DÉPESCHE</h2>

<p class="center">&mdash;du <span class="xs">VII</span><sup>e</sup> jour de décembre 1574.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">
Négociation de l'ambassadeur avec M<sup>r</sup> de Méru.&mdash;Nouvelles de Marie Stuart;
crainte qu'elle ne soit commise à la garde de l'un de ses ennemis.&mdash;Sollicitations
des réfugiés.&mdash;Retour de lord de North.&mdash;<em>Mémoire.</em> Détails de la négociation
avec M<sup>r</sup> de Méru.&mdash;Desir du roi qu'il serve d'intermédiaire pour
procurer la paix.&mdash;Plainte de M<sup>r</sup> de Méru contre la conduite tenue a l'égard
des Montmorenci.&mdash;Leur justification.&mdash;Assurance de leur entier
dévouement au roi.&mdash;Desir de M<sup>r</sup> de Méru que M<sup>r</sup> de Montmorenci, son
frère, soit lui-même choisi par le roi comme négociateur.&mdash;Déclaration du
capitaine La Porte.</p>

<p class="dest">A la Royne</p>

<p>Madame, je pense que rien n'a esté obmis, comme verrez
par le mémoire au Roy que je joins à ce paquet, de
ce qui se pouvoit déduyre à M<sup>r</sup> de Méru, pour le ramener
au sentiment des choses que desiriez luy estre, de moy
mesmes, et encores aulcunement de la part de Voz Majestez,
déclarées touchant l'acheminement de la paix, et le
divertissement des forces estrangières, qui ne luy ayt esté
vifvement remonstré; et encores qu'il ayt, du commancement,
déchargé ung peu sa collère, si est il revenu, à la
fin, à la modération et à la cognoissance de son debvoir
vers Voz Majestez, et monstré d'estre tout disposé à vous
rendre entière obéyssance. Il est bien vray qu'il demeure
ferme en la justiffication et innocence de ses deux frères,
et de ne se vouloir desjoindre de leur cause ny d'eux, mais
il a opinyon que, sans difficulté, ilz se réunyront toutz unanimement,
et pareillement son beau père, et ceulx qui
pourroient dépendre d'eux, au poinct que Voz Majestez
<span class="pagenum"><a id="Page_311"> 311</a></span>
desireront, s'il vous plaist les rendre assurez de vostre bonne
grâce.</p>

<p>Le milord de North n'est encores retourné, dont l'on
s'esbahyt assés qu'est ce qui le peut si longtemps retenir
par dellà.</p>

<p>Ceste princesse se tient si offancée du mespris que la
comtesse de Lenox et le comte et la comtesse de Cherosbery
ont tenu d'elle, en ce mariage du jeune comte de Lenox,
qui est parant de la couronne, qu'elle dellibère de le
leur fère bien sentir à toutz. Mais le pis est qu'elle veut oster
au dict comte la garde de la Royne d'Escosse, et les
ennemys de la dicte Dame l'en sollicitent instamment; de
quoy je sçay que la dicte Royne d'Escoce sera fort troublée
et fort marrye, et suis en grand peyne en quelles
mains on la voudra mettre. Dont je supplye très humblement
Vostre Majesté de dire, ou fère dire à l'ambassadeur
d'Angleterre, que vous suppliez la Royne, sa Mestresse,
de ne la commettre à nul qu'elle ayt suspect, ny qui ne
soit seigneur de qualité pour respondre du traictement
d'une telle princesse. L'on m'a bien faict desjà une honnorable
promesse là dessus, mais je crains les artiffices et
menées de ses ennemys. J'ay obtenu une lettre à l'ambassadeur
d'Angleterre, par laquelle luy ay mandé de bayller
ung passeport de luy à Nau, pour venir jusques icy, et il
en prendra ung aultre, icy, pour aller trouver la Royne
d'Escosse.</p>

<p>J'ay octroyé des certifficatz à des habitants de Roen, et
de Normandye, de leurs paysibles déportementz par deçà,
sur des bons tesmoignages qu'on m'a rendus d'eux, affin
d'obvier à la saysie de leurs biens. Et y a ung ministre,
lequel, entre les autres, est plus modéré, et n'adhère poinct
<span class="pagenum"><a id="Page_312"> 312</a></span>
aulx violentz conseils de la guerre, ny aulx invectives et
praticques de ses compaignons, qui m'a faict aussy demander
ung certifficat pour luy; mais, à cause de sa qualité
de ministre, je ne luy ay poinct voulu octroyer sans en
avoyr expresse permission de Voz Majestez, dont vous
plerra me commander comme j'auray à en uzer: et semble
que cella pourroit aulcunement servir de tenir leurs opinyons
parties et divisées, en ne dényant vostre faveur à
ceulx qui l'ont modérée et paysible.</p>

<p>Le cappitayne Janeton, après s'estre excusé de passer
à la Rochelle, ny d'aller trouver le Prince de Condé, s'est
résolu de se retirer à vostre service, ou en sa mayson; et
persévérer là, toute sa vye, en l'obéyssance de Voz Majestez,
de laquelle il ne s'est jamays départy; et qu'il aymeroit
mieulx estre mort que d'avoyr porté les armes contre
vostre service. Il vous supplye très humblement de luy fère
envoyer ung passeport: et je vous promectz, Madame, que,
par ce que j'ay veu et ouy de luy par deçà, il mérite vostre
faveur. Je suis contrainct de vous ramantevoyr tousjours
mon congé, et vous supplye de le vouloir fère résoudre
comme chose fondée en très grande nécessité. Et sur
ce, etc.    <span class="i2">Ce <span class="xs">VII</span><sup>e</sup> jour de décembre 1574.</span></p>

<p class="blockquote">
L'on me vient d'advertyr, toute à ceste heure, que milord de
North arrive aujourd'huy à Douvre. Et je viens de fère une petite
négociation avec ung seigneur de ce conseil, suyvant laquelle il sera
bon que différiez de fère parler du faict de la Royne d'Escosse à
l'ambassadeur d'Angleterre, jusques à ce que Vostre Majesté ayt aultres
nouvelles de moy.</p>

<p class="header first-line">MÉMOIRE AU ROY.</p>

<p>Sire, après que M<sup>r</sup> de Méru m'a heu fort volontiers escouté, sur
tout ce que je luy ay voulu dire, conforme au postille de la lettre
<span class="pagenum"><a id="Page_313"> 313</a></span>
de Vostre Majesté, du <span class="xs">X</span><sup>e</sup> du passé, et suyvant ce que la Royne,
vostre mère, m'en avoit mandé par le S<sup>r</sup> de Vassal, avec plusieurs
remonstrances que je luy ai faictes, de moy mesmes, de ne vouloir,
ny luy ni ses frères, gaster une cause qu'ilz réputoient si bonne et
juste comme la leur, et ne provoquer, en ce temps, l'indignation de
Vostre Majesté, ny celle à jamays de la couronne de France, de laquelle
eulx et feu M<sup>r</sup> le connestable, leur père, et leurs prédécesseurs
avoient mis peyne, jusques icy, de bien mériter d'icelle; et
elle les avoyt plus obligés que nulz gentilzhommes du royaulme,
dont luy monstreroient maintenant une horrible ingratitude, et la
provoqueroient, durant tout vostre règne et de voz enfantz, et quiconque
y vînt à régner après vous, à une très juste indignation
contre eulx, pour les avoyr et toutz les leurs à l'advenir très suspectz,
et ne cesser qu'elle n'en ait exterminé la race, s'ilz suyvoient le chemin
qu'ilz avoient commancé;</p>

<p>Et pourtant qu'il voulût embrasser l'honneste moyen qui luy estoit
offert de pouvoir conserver, pour luy et ses frères, vostre bonne
grâce, et maintenyr la mayson de Montmorency en l'honnorable degré
qu'elle a esté jusques icy, et de pouvoir encores un jour recueillir
à soy la succession d'icelle, et celle de son beau père, et, possible
encores, l'estat que son dict beau père tient, s'il sçavoit bien uzer
de la présente occasion; oultre que ce, en quoy il avoit à s'employer
maintenant, non seulement luy éviteroit les dommages et dangers, et
luy apporteroit les utillitez que je luy déduysois, mais luy acquerroit
ung non petit mérite envers Dieu, et une grande faveur de
Vostre Majesté, et une très grande louange par toute la France; et
qu'il pouvoit espérer que sa dilligence et ses bons offices en cest endroict
auroient tant d'heur qu'ilz nous produyroient une bonne et
desirée paix, sellon que je luy jurois, devant Dieu, que tout ce
qu'il vous avoit pleu me fère sentir et cognoistre de voz intentions
estoit entièrement dressé à la paix et repos de voz subjectz; et qu'il
pesât bien que luy ny ses frères ne pouvoient comparoistre en ceste
guerre, parce qu'ilz n'estoient de la nouvelle religyon, sinon comme
purs rebelles, et qu'ilz ne se donneroient la garde que les dictz de
la nouvelle religyon auroient accepté l'accommodement que Vostre
Majesté leur vouloit fère, et que luy et les siens demeureroient dehors,
délayssés de toutz les Françoys et nullement soubstenus d'aulcun
prince, ny estat estranger, et que la fin ne leur en seroit que
honteuse et pleyne de confusion, et d'une grande ruyne de leurs
biens, de leurs vyes et de leur honneur, à jamays.</p>

<p><span class="pagenum"><a id="Page_314"> 314</a></span>
Il m'a respondu, en une certeyne façon, qu'il est venu à conclurre
tout au contrayre de son narré, car m'a parlé en homme fort
malcontant et tout oultré de courroux et de dheuil, de ce que son
frère aysné et son beau père estoient trop long temps détenus prisonnyers,
sans qu'on examinât leur cause, et de ce que, contre la
promesse que Vostre Majesté avoit faicte à M<sup>r</sup> de Dampville à Turin,
l'on s'estoit efforcé de luy fère depuis son procès à Lyon, et l'avoit
on contrainct, maugré luy, de prendre le party où il estoit à présent;</p>

<p>Et pour le regard sien, du dict S<sup>r</sup> de Méru, qu'on sçavoit assés
qu'il ne s'estoit absenté pour offance qu'il eût faicte, ains pour éviter
l'orage qu'il voyoit concité contre ceulx de sa mayson; et s'estoit retiré
en Allemaigne, et depuis, pour ne donner souspeçon, passé
icy, où il s'estoit comporté en bon et loyal subject de Vostre Majesté,
et néantmoins ses biens estoient meintenant saysis, et deffanse faicte
de luy apporter de l'argent par deçà.</p>

<p>Ce qui les menoit, avec l'impression qu'on leur donnoit d'ailleurs
que leur ruyne estoit desjà jurée, à ung si extrême désespoir que
force leur estoit de chercher des remèdes pour ne périr du tout,
soubz la violence de ceulx qui bandoient ainsy vostre authorité contre
eulx; et que, sentans leur cause bonne et juste, et eulx munis de
bonne conscience envers Dieu et Vostre Majesté, ilz dellibéroient
de n'obmettre ung de toutz les moyens, dont ilz se pourroient prévaloyr,
pour repousser plus courageusement ceste injure, que
ceulx qui la leur procuroient, et qui les vouloient opprimer, ne
pensoient qu'ilz le peussent fère;</p>

<p>Adjouxtant plusieurs choses, de particullier, de luy et de ses frères,
et plusieurs aultres, de général, du Royaulme, qui seroient par trop
longues icy.</p>

<p>Néantmoins le pressant de restreindre en brief ce que j'auroys à
vous fère entendre de sa dellibération, il m'a dict, et encores, après
y avoyr mieulx pensé, m'a mandé qu'il supplioyt très humblement
Vostre Majesté et la Royne, vostre mère, de le vouloir tenir pour
vostre très obéyssant et très fidelle serviteur, et que ce qu'il vous
plerroit luy commander, pour paix ou pour guerre, qu'il seroit tout
prest de très humblement y obéyr;</p>

<p>Que ses frères et luy ne desirent pas tant leur propre vye comme la
bonne grâce de Vostre Majesté et la paix de vostre royaulme; que
très volontiers, s'il se sentoit avoyr quelque moyen d'induyre voz
subjectz à la dicte paix, ou bien de divertyr les forces estrangères
qui se pourroient apprester de venir en France, qu'il le feroit, mais
<span class="pagenum"><a id="Page_315"> 315</a></span>
qu'il pouvoit si peu en l'ung ny en l'autre, estant mesmement si
loing qu'il ne sçauroit par où y commencer;</p>

<p>Que M<sup>r</sup> Dampville estoit là, beaucoup plus près, à quy Vostre
Majesté en pourroit fère parler, et que, si estimiez que ceulx de
sa mayson peussent aulcunement servir à ces deux choses, ou à
quelque autre de vostre intention, qu'à son adviz M<sup>r</sup> de Montmorency
estoit le plus capable de toutz, plein de persuasion et de
conseil, et qui avoit son desir du tout à la paix et à l'establissement
de voz affères, et que, s'il vous playsoit le fère parler à M<sup>r</sup> de Dampville,
sellon que vous le cognessiez homme entier et de grande sincérité,
et aviez mille expériences et mille bonnes cautions de luy, il
s'assuroit qu'il vous serviroit droictement et sincèrement, et avec
honneur et conscience;</p>

<p>Qu'il adjuroit la bonté et clémence de Vostre Majesté et de la
Royne, vostre mère, de vouloir fère examiner par la règle de justice,
devant les payrs de France, la cause du dict S<sup>r</sup> de Montmorency
et de M<sup>r</sup> le maréchal de Cossé, et s'ilz estoient trouvez coupables,
que luy mesmes les réputoit dignes de mort, voyre la plus
cruelle que nulz aultres subjectz de la terre; mais, s'ilz estoient innocentz,
qu'il vous supplioyt, au nom de Dieu, de les remettre en liberté;</p>

<p>Que s'il vous playsoit de disposer des estats de ses deux frères et
de son beau père, et du sien, et mesmes prendre de leur bien, si
pensiez qu'ilz en eussent trop, et leur commander de demeurer
comme privez gentilzhommes en leurs maysons, sans se mesler de
rien, ou bien de vuyder le royaulme, qu'ilz seroient prestz d'obéyr
à tout ce qu'il vous plerroit leur commander.</p>

<p>Et c'est en substance tout ce que j'ay peu tirer de luy.</p>

<hr class="c15" />

<p>Le cappitayne La Porte m'est venu dire qu'il juroit à Dieu de n'avoyr
jamays pensé qu'à estre très obéyssant et très fidelle subject et
serviteur de Vostre Majesté, et qu'il ne s'estoit absenté pour chose
qu'il eût jamays dicte ny faicte au contrayre; mais, parce qu'il avoit
esté cherché et suivy pour le fère prisonnyer, aussytost que M<sup>r</sup> de
Montmorency fût prins, il avoit bien voulu sortir hors du royaulme,
non que très volontiers il ne fût allé présenter sa vye pour servir à
la liberté de M<sup>r</sup> de Montmorency, mais qu'il voyoit bien qu'on ne le
vouloit que tourmenter et questionner, pour tirer, par violence,
quelque déposition de luy, pour nuyre au dict seigneur, dont estoit
résolu de ne retourner jamays en France qu'il ne fût hors de prison.
<span class="pagenum"><a id="Page_316"> 316</a></span></p>

<h2>CCCCXXII<sup>e</sup> DÉPESCHE</h2>

<p class="center">&mdash;du <span class="xs">XII</span><sup>e</sup> jour de décembre 1574.&mdash;</p>

<p class="center">(<i>Envoyée exprès jusques à Calais par Jehan Mounyer.</i>)</p>

<p class="hanging indent">
Communication de l'ambassadeur avec Walsingham.&mdash;Instances de Walsingham
pour que la paix soit rétablie en France.&mdash;Démarches de l'ambassadeur
auprès de l'agent de la Rochelle afin de l'engager à rompre toute négociation
avec les Anglais.&mdash;<em>Avis à la reine-mère.</em> Nouvelles de Marie Stuart.&mdash;Arrivée
de la comtesse de Lennox à Londres.</p>

<p class="dest">Au Roy.</p>

<p>Sire, estant milord de North arryvé en ceste ville de
Londres, le <span class="xs">V</span><sup>e</sup> du présent, il y a séjourné le <span class="xs">VI</span><sup>e</sup>, et est
allé, le <span class="xs">VII</span><sup>e</sup>, trouver la Royne, sa Mestresse, à Hamptoncourt,
où j'ay aussytost envoyé pour sçavoyr en quelle disposition
resteroit la dicte Dame, et ceulx de son conseil,
après qu'il aura faict son rapport. Il est encores là, et croy
que bientost il me viendra visiter, dont, de ce que je pourray
noter de ses propos, et de ce qui me sera rapporté de
ceulx qu'il aura tenus à la court, je ne fauldray de vous
en mander incontinent toute la particullarité. Aulcuns de
ces cappitaynes, qui estoient allez en Hollande avec le vidame
de Chartres, voyantz qu'il passoit oultre en Hambourg,
et qu'il dellibéroit d'aller vivre, comme gentilhomme
privé, auprès du comte Palatin, sans s'entremettre
trop avant de ceste guerre, s'en sont retournez icy, et font
semblant de vouloir passer à la Rochelle.</p>

<p>Ceste princesse a bien mandé, ces jours icy, toutz ses
officiers de la marine pour luy venir rendre compte des
frays qu'ilz avoient faict, ceste année, pour l'apprest de ses
navyres, et a révoqué toutz mandementz et commissions, à
<span class="pagenum"><a id="Page_317"> 317</a></span>
celle fin de n'y employer rien plus que l'ordinayre accoustumé
à la garde et entretènement d'iceulx dans le hâvre,
jusques à ce qu'elle y ayt aultrement ordonné, mais elle
a commandé de les tenir en estat, pour estre prestz à ung
soubdein mandement.</p>

<p>Et m'a l'on adverty qu'il y a une secrette dellibération
de les mettre en mer, et de dresser un gros armement,
à ce prochain printemps, si, d'avanture, la
guerre continue en France, bien que, ayant envoyé fère
par le S<sup>r</sup> de Vassal une gracieuse négociation avec le
S<sup>r</sup> de Walsingam sur la continuation de l'amityé et de la
bonne intelligence d'entre ces deux royaulmes, il m'a
mandé, après plusieurs honnestetés de celle dévotion qu'il
dict avoyr plus grande vers vostre service et vostre couronne,
après celle d'Angleterre, que à nulle aultre de la
Chrestienté, qu'il s'employeroit de toute son affection à nourrir
et fomanter par deçà, tant qu'il pourroit, ceste bonne
amityé, et divertyr toutes occasions d'altération d'entre Voz
Majestez; mais qu'il vous supplioyt et adjuroit, au nom de
Dieu, de commencer, en l'endroict de voz subjectz, d'establyr,
par tout le reste de la Chrestienté, une bonne paix,
sellon qu'il estoit plus en vostre main de le pouvoir fère qu'en
celle de toutz les aultres princes chrestiens ensemble; et
que ne voulussiez mespriser en cella ny le conseil honneste
ny les admonitions cordiales que la Royne, sa Mestresse, et
les princes d'Allemaigne vous en faisoient: car vous ne le
pourriez rejetter sans vous nuyre beaucoup à vous et les
offancer grandement à eulx, et les bander toutz entièrement
contre voz entreprinses; et qu'il sçavoit bien que,
s'il vous playsoit octroyer quelques lieux de refuge pour
seureté à ceulx de vos subjectz qui sont en armes, et en
<span class="pagenum"><a id="Page_318"> 318</a></span>
iceulx l'exercisse de leur religion, que la paix estoit faicte;
et qu'il avoit naguyères receu des lettres de M<sup>r</sup> de La
Noue qui ne portoient en elles que le tesmoignage d'ung
vray subject et serviteur.</p>

<p>Sur quoy, depuis, je luy ay mandé qu'il ne doubtât
nullement de vostre bonne intention, et de vostre desir à
la paix, mais qu'il admonestât ceulx de voz subjectz, qui
estoient opinyastres, de se contanter des honnestes condicions
avec lesquelles vous la leur pourriez donner. Et ay
envoyé exorter le sire Bobineau, agent de la Rochelle, de
ne vouloir tromper ses citoyens soubz une feincte espérance
de secours d'Angleterre, car je luy obligeois ma vye que
ceste princesse ne luy en bailleroit nullement, ny mesmes,
quand ilz luy consigneroient leur vye entre ses mains, (ce
que je m'assurois que, pour leur fidellité et pour la recordation
des anticques offances qu'ilz avoient faictes aulx
Angloys, avec l'exemple du Hâvre de Grâce, ilz ne le feroient
jamays), elle ne la voudroit pas accepter; et que, si
ceulx cy monstroient au dict Bobineau quelque disposition,
en apparance, de faveur pour les dictz de la Rochelle, que
ce n'estoit que pour maintenir la division et fère durer
les troubles en France, d'où proviendroit, à la fin, la ruyne
de ses dictz citoyens et de leur ville, s'ilz ne se remettoient
bientost en l'obéyssance et bonne grâce de Vostre
Majesté.</p>

<p>Sur quoy il m'a mandé, depuis, qu'il me remercyoit de
mon advertissement, et qu'il cognoissoit qu'il estoit véritable,
dont m'assuroit avoyr incontinent escript à ses dictz
citoyens d'entendre incontinent à la paix, et d'accepter les
condicions que Vostre Majesté leur voudroit offrir, pourveu
qu'ilz vissent de la seureté pour leurs vyes, et qu'ilz puissent
<span class="pagenum"><a id="Page_319"> 319</a></span>
obtenir quelque exercisse de leur religyon pour leurs
consciences.</p>

<p>Il y a ung gentilhomme de Normandye, nommé Des
Troyspierres, qui est depuis huict jours passé en ce royaulme.
Il semble qu'il a crainct que, à cause de ceste praticque du
Hâvre, l'on ne voulût courre sus à ceulx de sa religyon,
dont est venu à refuge par deçà.</p>

<p>Je continueray, Sire, aultant qu'il me sera possible, de
veiller icy, et d'y estre soigneux de vostre service; mais le
deffault de santé et mes aultres nécessitez me contreignent
de vous supplyer très humblement pour mon congé, et en
presser fort instamment Vostre Majesté. Sur ce, etc.</p>

<p class="right">Ce <span class="xs">XII</span><sup>e</sup> jour de décembre 1574.</p>

<div class="blockquote">
<p class="header first-line">ADVIS A LA ROYNE.</p>

<p>Madame, je suis bien en peyne pour la praticque, que je sentz
qu'on mène tousjours pour fère changer de gardien à la Royne
d'Escosse. Vray est que la résolution n'en est pas encores prinse, et
je tiens le plus ferme que je puis qu'elle ne se face poinct. Dont
j'espère que, si le comte de Cherosbery se rend ung peu difficile,
de son costé, comme il y a grande apparance qu'il le fera, que les
choses en demeureront à tant, et qu'on n'entreprendra poinct de la
luy oster. La comtesse de Lenox vient d'arriver, laquelle yra demain
en court. Elle crainct bien fort l'indignation de la Royne, sa Mestresse,
et qu'elle ne la face remettre dans la Tour, à cause de ce
mariage, mais elle s'appuye sur des amys qu'elle pense qui luy sauveront
ce coup.</p></div>

<p><span class="pagenum"><a id="Page_320"> 320</a></span></p>

<h2>CCCCXXIII<sup>e</sup> DÉPESCHE</h2>

<p class="center">&mdash;du <span class="xs">XVIII</span><sup>e</sup> jour de décembre 1574.&mdash;</p>

<p class="center">(<i>Envoyée jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Desir du roi de rétablir la paix en France.&mdash;Vive assurance
donnée par l'ambassadeur que lord de North ne peut avoir qu'un compte
favorable à rendre de sa légation.&mdash;Emportement d'Élisabeth contre la conduite
tenue à son égard en France.&mdash;Ferme remontrance de l'ambassadeur
sur les conséquences qu'aurait pour elle une rupture avec le roi.&mdash;Danger
qu'elle doit craindre en s'unissant aux protestans de France.&mdash;Déclaration
de la reine qu'elle ne veut pas s'unir à eux.&mdash;Entreprises formées sur Calais,
Boulogne, Dieppe, Le Hâvre et Cherbourg.&mdash;Irritation d'Élisabeth à
la suite des rapports faits par lord de North.&mdash;Efforts de quelques seigneurs
anglais pour amener une déclaration de guerre.</p>

<p class="dest">Au Roy.</p>

<p>Sire, ayant déduict à la Royne d'Angleterre, le <span class="xs">XV</span><sup>e</sup> de
ce moys, à Ampthoncourt, les honnestes propos d'amityé
que, par vostre lettre du <span class="xs">XXIII</span><sup>e</sup> du passé, il vous playsoit
me commander luy tenir, avec le récit de vostre voïage en
Avignon, et de l'espérance qu'aviez de mettre la paix en
vostre royaulme, si les depputez des eslevez, lesquelz vous
attandiez de brief, se monstroient raysonnables en leurs demandes,
et à recevoyr les honnestes condicions qu'entendiez
leur offrir; auquel cas, s'ilz ne se vouloient, puis
après, réduyre à vostre obéyssance, vous la vouliez bien
prier que, en une si grande opiniastreté et arrogance que
seroit la leur, et en ce maulvais debvoir qu'ilz uzeroient
vers leur Roy et Prince, elle, Royne et Princesse, ne
voullût les assister, ny permettre qu'ilz fussent assistez en
rien de son royaulme, ainsy que Vostre Majesté luy promettoit
bien aussy qu'en tout ce qui concerneroit le bien
et repos d'elle et la tranquillité de son estat, elle ne sentiroit
<span class="pagenum"><a id="Page_321"> 321</a></span>
jamays que faveur et support de vostre costé, et rien
qui la peût ny ennuyer ny fâcher.</p>

<p>J'ay, pour occasion bien nécessayre, suivy, puis après,
à luy dire que, de tant que c'estoit toute la gloyre et félicité
de ma négociation, qu'elle peût trouver en Vostre Majesté
les poinctz de bienveillance et de vraye affection dont
m'aviez cy devant commandé de luy porter parolle de vostre
part, et que pareillement vous trouvissiez en elle celle
vraye correspondance qu'elle m'avoit fort expressément
enchargé vous escripre de la sienne, je venois maintenant
me conjouyr, avec elle, de ce que je vouloys croyre que
milord de North, s'il estoit gentilhomme d'honneur et de
vérité, il luy avoit à son retour rapporté: qu'il avoit trouvé
en Vostre Majesté tout ce qu'elle pouvoit desirer en cest
endroict, et encores plus abondamment que je ne le luy
avoys jamays sceu expliquer ny ozé promettre; et que je
louoys Dieu que Vous, Sire, me randiez véritable vers elle,
ainsy que je la supplioys aussy, et l'adjurois aussy, sur
l'honneur et vérité de sa parolle, qu'elle ne me voulût
rendre menteur vers vous, sellon qu'il n'y avoit rien de
plus expédient en toute la Chrestienté, entre nulz aultres
princes, qu'estoit le poinct de l'amityé entre vous deux; et
que les utillitez s'en manifestoient si grandes, conjoinctes
avec quelque nécessité du temps présent, pour le bien et
repos de touts deux, et la tranquillité de voz estatz, et encores
pour l'accomodement de la meilleure part de la
Chrestienté, que je ne pouvois assez louer ny assés desirer
ce grand bien.</p>

<p>A quoy la dicte Dame, par sa responce, m'a récité aulcuns
propos, que milord de North luy avoit rapporté, bien
fort honnorables de Vostre Majesté et de la Royne, vostre
<span class="pagenum"><a id="Page_322"> 322</a></span>
mère, et telz qu'elle n'eût sceu desirer rien de mieulx que ce
que voz parolles luy avoient signiffyé de vostre bonne intention
vers elle; mais qu'il y avoit eu d'aultres démonstrations entremeslées
qui avoient entièrement monstré le contrayre.</p>

<p>Et s'est lors la dicte Dame, en haussant la voix, affin d'estre
mieulx ouye de ses conseillers et des dames principalles
qui estoient dans sa chambre, licencyée en des parolles
grosses, qui m'ont assez troublé, et aulxquelles je n'ay
voulu différer aussy, tout hault et en la mesme présence,
de promtement et bien fermement y respondre, ainsy
que, par mes premières, j'en feray le récit à Vostre Majesté.</p>

<p>Et après luy avoir remonstré le tort, qu'elle se faisoit,
de se laysser ainsy transporter à l'artificieuse persuasion,
pleyne de malice, de ceulx qui la vouloient brouiller avec
Vostre Majesté, et de leur vouloir tant complayre que, sur
de petitz faulx rapportz, elle se mît hors des honnorables
termes qu'elle debvoit garder vers Voz Très Chrestiennes
Majestez, je luy ay dict qu'elle avoit assés de preuves comme
il ne manquoit de ceulx qui ne cherchoient rien tant que
d'empescher l'establissement de l'amityé d'entre vous et
elle, et y susciter tousjours de la meffiance; et qui estoient
bien marrys qu'ilz n'avoient de quoy vous pouvoir si bien
picquer l'ung contre l'aultre que vous en fussiez desjà aulx
mains; et qu'elle jugeoit bien que ce n'estoit pas pour
vostre commun bien qu'ilz le faysoient, ains pour leur intérest,
ou pour leurs passions et vengences, et pour leurs
malcontantementz; et que, si c'estoient princes, ilz creignoient
l'unyon de voz forces, et, si c'estoient subjectz,
leur prétention n'estoit plus ny pure ny simple pour la considération
de la religyon ny pour la seureté de vyes, ains
<span class="pagenum"><a id="Page_323"> 323</a></span>
avoient relevé une aultre forme de prétention, de laquelle
nulle autre pouvoit estre ny plus odieuse, ny plus adversayre
à l'authorité des princes; et qu'elle pensât, si l'on la
dressoit contre Vostre Majesté, quelz aultres princes du
monde s'en pourroient saulver: car l'on ne pouvoit rien
débattre contre les qualitez de vostre extraction, estant
encores la mémoyre du feu grand Roy, Françoys, vostre
ayeul, et de la Royne Claude, vostre ayeulle, fille du Roy
Loys douxiesme et de la Royne Anne, duchesse de Bretaigne,
et la mémoyre pareillement du feu Roy Henry,
vostre père, et de voz deux frères, Roys, et la présence
de la Royne, vostre mère, encores toutes fresches, et
Vostre Majesté en fleur d'aage, garny de toutes les plus
excellantes qualitez pour régner, que prince qui, en plusieurs
siècles, ayt monté à ce degré, et lesquelles une nation
loingtayne de Pouloigne les avoit tant prisées qu'elle
vous avoit esleu pour son Roy; et aviez, en traversant
l'Allemaigne pour y aller, et puis l'Italye, à vostre retour,
esté partout approuvé et recognu pour ung si royal et accomply
prince que ceulx, qui vous estoient propres et mutuels
subjectz, avoient maintenant ung trop malheureux tort de
ne se soubmettre de tout leur cueur à vostre obéyssance,
et mesmes qu'ils ne pouvoient prétendre que vous eussiez
encores rien mal administré, car ne faysiés que d'entrer
au premier an de vostre règne; et que je supplioys la dicte
Dame de vouloir, dez maintenant, fère voyr au monde qu'elle
estoit pour favorizer et maintenir, de toutes ses forces, la
juste et royalle cause de Vostre Majesté, et réprimer celle
trop présomptueuse des eslevez.</p>

<p>Sur quoy, la dicte Dame m'ayant dilligemment enquis
de la qualité de ceste aultre cause et s'estant représanté en
<span class="pagenum"><a id="Page_324"> 324</a></span>
son esprit aulcunes particullaritez, par lesquelles l'on s'estoit
efforcé de la luy fère trouver meilleure et plus espécieuse
qu'elle n'estoit, m'a respondu, pour la fin, qu'elle vous
rendoit toutz les plus grandz mercys, qu'elle pouvoit, pour
l'honneur et bon traictement qu'aviez faict à milord de
North, et pour les bons propos que luy aviez enchargé de
luy apporter de vostre amityé et persévérance vers elle;
lesquelz, encor que ne les eussiez estendus en beaucoup de
langage, vous les aviez néantmoins si bien ordonnez et en
parolles de telle efficace qu'elle les vouloit indubitablement
croyre, et tenir vostre amityé en tel priz que vous réputeriez
de ne l'avoyr mal colloquée, ny mise en lieu d'où vous n'en
tiriez toute l'honneste et utille correspondance que pourriez
desirer de la meilleure et plus germayne bonne seur
qu'ayez au monde; qu'elle n'avoit garde de laysser rien
procéder d'elle, ny de son royaulme, qui vous peût donner
du trouble ez affères du vostre, car se jugeroit elle mesmes
digne d'estre troublée au sien, et qu'elle ne boucheroit là
dessus ses yeulx à doigtz ouvertz, ains seroit très soigneuse
d'empescher, partout où elle pourroit, qu'on n'y commît
de l'abus; et qu'elle vous tesmoigneroit davantage de sa
bonne et droicte intention par le gentilhomme que dellibériez
envoyer vers elle.</p>

<p>J'ay monstré que je demeuroys bien fort satisfaict de
ses derniers propos, mais qu'il me restoit d'avoyr quelque
satisfaction de ceulx qu'elle m'avoit tenuz auparavant.</p>

<p>Et estant desjà bien fort tard je me suis licencyé, avec quelque
opinyon, Sire, d'avoyr beaucoup interrompu la trame
qu'on avoit ordye pour fère que ceste princesse rompît
avecques vous. Et semble qu'il sera bon que Vostre Majesté
face haster les deux personnages qui sont ordonnez
<span class="pagenum"><a id="Page_325"> 325</a></span>
pour venir par deçà: car, si la ligue peut estre une foys
renouvellée et bien confirmée, il y a grande apparance que
les aultres poursuyvans n'obtiendront sinon ce qu'on ne
leur pourra honnestement dényer.</p>

<p>Je suis contrainct pour des nouveaulx advis qu'on me
vient de donner, touchant les cinq places, dont vous ay cy
devant faict mencion: de Callays, Bouloigne, Dieppe, le
Hâvre et Cherbourg; de vous supplyer, de rechef, très
humblement, qu'il vous playse de renforcer les garnisons
et advertyr les gouverneurs de prendre bien garde à eulx,
car il y a entreprinse sur une chascune des dictes places.</p>

<p>Je remercye très humblement Vostre Majesté de la
compassion, qu'il luy a pleu avoyr enfin de moy, de m'ordonner
ung successeur pour me retirer de ce long exil.
Je mettray peyne de laysser ceste négociation à celluy
qui viendra, en si bon ordre, qu'il ne s'y pourra cognoistre
de mutation sinon en mieulx, en ce que je ne doubte
qu'il n'y apporte plus de suffizance que je n'en ay heu;
et je réserveray ce qui me reste de vye pour le mettre et
exposer à jamays pour vostre service. Sur ce, etc.</p>

<p class="right">Ce <span class="xs">XVIII</span><sup>e</sup> jour de décembre 1574.</p>

<p class="dest">A la Royne</p>

<p>Madame, par ung de ceulx que j'avoys envoyé à Amthoncourt
pour observer ce que milord de North rapporteroit
de France, et pour notter quelle satisfaction il feroit
prendre à la Royne, sa Mestresse, des choses de dellà, j'ay
sceu qu'il avoit meslé, parmy les bonnes choses et bien
honnorables qu'il avoit dictes de Voz Très Chrestiennes
Majestez, aulcuns si malplaysantz et si fascheux rapportz
d'elle et de la court, que la dicte Dame restoit extrêmement
<span class="pagenum"><a id="Page_326"> 326</a></span>
picquée et offancée. Et, sur cella, l'estant allé trouver
pour luy oster cette malle impression, elle s'est advancée
de descharger son cueur, et monstrer, par des parolles
qu'elle a dictes, desquelles je ne suis demeuré contant,
qu'elle l'avoit bien fort ulcéré, et que la partye estoit toute
dressée, et aulcuns de son conseil l'avoient tramée, pour
fère qu'elle passât à quelque poinct de ropture avec Voz
Très Chrestiennes Majestez.</p>

<p>Dont, après luy avoyr, tout franchement et hault, respondu,
mot par mot, à ce qu'elle m'avoit dict, sellon que
par mes premières je feray le discours du tout à Vostre
Majesté, j'ay esté contrainct de luy uzer de la remonstrance
que je déduictz en la lettre du Roy, laquelle m'a semblé
que luy a ouvert les yeulx, et luy a faict comprendre qu'on
vouloit artifficieusement l'attirer à ceste guerre des eslevez;
si bien qu'avant que je soye bougé d'avec elle, j'ay emporté
une assez bonne espoyr et encores une plus expresse déclaration
de son intention: que très difficilement se layrra elle
embrouiller en leurs entreprinses, aulmoins elle y résistera
le plus longtemps qu'elle pourra; et, si envoyez bientost
requérir la confirmation de la ligue, j'ay grande espérance
que toutz les aultres poursuyvantz demeureront exclus.
Dont, pour mon regard, Madame, je prépareray à ces deux
gentilzhommes qui viendront, l'ung pour la dicte confirmation,
et l'autre pour résider, tout ce qui se pourra fère
pour obtenir l'effect de ce qu'aurons à requérir pour le
service de Voz Très Chrestiennes Majestez, vous remercyant
très humblement, Madame, de la souvenance qu'il
vous a pleu avoyr enfin de me fère ordonner ung successeur
pour me retirer d'icy. Et sur ce, etc.</p>

<p class="right">Ce <span class="xs">XVIII</span><sup>e</sup> jour de décembre 1574.</p>

<p><span class="pagenum"><a id="Page_327"> 327</a></span></p>

<h2>CCCCXXIV<sup>e</sup> DÉPESCHE</h2>

<p class="center">&mdash;du <span class="xs">XXIIII</span><sup>e</sup> jour de décembre 1574.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Succès que l'ambassadeur espère de ses efforts pour détourner Élisabeth de
déclarer la guerre.&mdash;Nécessité d'envoyer promptement les députés de
France qui lui ont été annoncés.&mdash;Nouvelles d'Allemagne et d'Espagne.&mdash;Mise
en arrêt de la comtesse de Lennox, de son fils et de sa bru.</p>

<p class="dest">Au Roy.</p>

<p>Sire, je ne puis avoyr regret d'avoyr ung peu différé
de vous escripre la male satisfaction que j'avoys rapporté
de ma dernière audience, car, en lieu que les choses
avoient commancé d'entrer en ung assés maulvais train, et
estoient en voye d'aller plus mal, elles ont, grâces à Dieu,
depuis, reprins ung beaucoup meilleur chemin; et s'en vont
desjà en termes que j'ay bien opinyon que vous n'aurez que
playsir de les entendre telles, comme, dans deux ou troys
jours au plus tard, j'espère que, par ung des miens, je les
vous pourray bien particullièrement mander, sellon que
j'en ay desjà de bonnes erres. Et j'espère de travailler encores
si bien que je feray que la chose ne parviendra qu'en
bien bon estat et bien rabillée, devant Voz Très Chrestiennes
Majestez. Seulement je vous supplye très humblement,
Sire, de fère apprester les deux personnages qu'avez
proposé d'envoyer par deçà, affin que ceste princesse
ayt par eulx, le plus tost que fère se pourra, ung nouveau
tesmoignage de vostre droicte persévérance vers elle, car
peu s'en faut que milord de North et les siens n'ayent renversé
tout celluy qu'elle en avoit auparavant.</p>

<p>J'entendz que, depuis cinq jours, ceulx cy ont dépesché
ung personnage de qualité en Allemaigne, sur le retour
<span class="pagenum"><a id="Page_328"> 328</a></span>
d'ung autre des leurs qui n'en faysoit que d'arryver,
avec ung nouvel agent du comte Palatin, et avec ung
Valfenyère, qui est encores icy; lequel on m'a dict qu'il
s'appreste pour passer à la Rochelle, et qu'il s'en va embarquer
à Hamptonne dans ung navyre du feu comte de
Montgommery, et visiter la comtesse, en passant, qui n'est
sans qu'il ayt bien fort négocyé par deçà.</p>

<p>Le ministre Calvart, agent du prince d'Orange, ayant
esté, toutz ces jours, à Amptoncourt, s'en va aussy bientost
trouver son maistre en Ollande; et m'a quelqu'ung
adverty qu'il porte parolle de promettre par dellà que, si
ung nombre des meilleurs vaysseaulx du dict prince se
vuellent mettre en mer, comme advanturiés, et s'aller tenir
en Brouage, et vers la Rochelle, qu'on leur donra,
soubz main, de l'entretènement. Il peut estre qu'on est
rentré en allarme du nouvel armement qu'on dict que le
Roy d'Espaigne appreste en Biscaye, et qu'il a desjà désigné
pour général celluy don Martin d'Alcandèle, qui
soustint le siège d'Oran, en l'an soixante ung.</p>

<p>Je n'ay, longtemps y a, aulcunes nouvelles d'Escosse, et
M<sup>e</sup> Quillegreu, qu'on faysoit apprester pour y retourner,
est encores icy. La comtesse de Lenox et son filz, et sa
belle fille, sont commandés de ne bouger de leur logys, et
deffandu que nul ne parle à eulx que le conseil ne les ayt
ouys. La Royne d'Escosse a escript une bonne lettre à la
Royne, sa cousine, pour sa justiffication de ce qui est advenu,
touchant ce mariage du comte de Lenox; et m'a
l'on dict qu'elle en restoit assés satisfaicte, tant y a qu'on
parle encores de remuer la dicte Dame; mais je m'y oposeray
aultant qu'il me sera possible. Sur ce, etc.</p>

<p class="right">Ce <span class="xs">XXIV</span><sup>e</sup> jour de décembre 1574.</p>

<p><span class="pagenum"><a id="Page_329"> 329</a></span></p>

<h2>CCCCXXV<sup>e</sup> DÉPESCHE</h2>

<p class="center">&mdash;du <span class="xs">XXVIII</span><sup>e</sup> jour de décembre 1574.&mdash;</p>

<p class="center">(<i>Envoyée exprès jusques à la court par Joz, mon secrettère.</i>)</p>

<p class="hanging indent">
Détails de la précédente audience.&mdash;Rapports faits par lord de North à son
retour de France.&mdash;Ses plaintes contre le duc de Guise et les autres seigneurs
de la cour.&mdash;Insulte qu'il déclare avoir été faite par la reine-mère a
la reine d'Angleterre.&mdash;Vive irritation d'Élisabeth.&mdash;Ses emportemens.&mdash;Protestation
de l'ambassadeur contre le reproche adressé à la reine-mère.&mdash;Ses
plaintes contre les intrigues qui ont pu engager lord de North
à dénaturer les intentions du roi.&mdash;Déclaration d'Élisabeth qu'elle n'a pas
entendu faire injure à la reine-mère.&mdash;Nécessité de donner quelques explications
sur le propos qui a été rapporté.&mdash;Bons offices de Walsingham
dans cette affaire.&mdash;Rapport confidentiel des propos répandus par lord
de North sur le mépris que l'on faisait d'Élisabeth à la cour de France.&mdash;Ressentiment
d'Élisabeth.&mdash;Prière pour que la reine-mère fasse une déclaration
écrite qui puisse satisfaire la reine d'Angleterre.&mdash;<em>Mémoire général.</em>
Bonnes dispositions d'Élisabeth à l'avènement du roi.&mdash;Intrigues pour la
détourner de l'alliance de France.&mdash;Projets de l'Espagne.&mdash;Avis donné à
Élisabeth que le pape a fait cession de l'Angleterre au roi, qui a le projet
d'envahir l'Écosse, d'épouser Marie Stuart et de conquérir l'Angleterre.&mdash;Mesures
arrêtées par la reine pour former une ligue avec le prince
d'Orange et les protestans de France.&mdash;Engagement pris à l'égard de M<sup>r</sup> de
Mèru de soutenir la ligue du bien public.&mdash;Projet d'une guerre générale.&mdash;Avis
donné à l'ambassadeur d'un complot dirigé contre le roi.&mdash;<em>Lettre
confidentielle au roi.</em> Détails particuliers sur la conspiration.</p>

<p class="dest">Au Roy.</p>

<p>Sire, pour rendre compte à Vostre Majesté de ce que,
par mes deux précédentes dépesches, j'ay réservé de vous
escripre en ceste cy, je vous diray que la Royne d'Angleterre
s'est trouvée extrêmement offancée des maulvaiz rapportz
que milord de North luy a faictz, qui, à la vérité,
luy touchent bien fort, sellon la façon qu'il les luy a dictz,
et la fascheuse interprétation qu'il leur a donnée; non,
qu'au partir de Lyon, à mon advis, il eust pensé d'en uzer
ainsy, mais il en a esté embousché, en passant en ceste
<span class="pagenum"><a id="Page_330"> 330</a></span>
ville, affin de provoquer, par toutz les plus picquantz
moyens qu'il pourroit, la dicte Dame de rompre avecques
vous. Et aulcuns de son conseil, qui sont de ceste menée,
quand ilz l'en ont veu bien altérée et en collère, l'ont confortée
d'en debvoir fère ung très grand ressentiment, de
faict et de parolle, se persuadans que l'amityé s'en pourroit
bien rompre.</p>

<p>Dont la dicte Dame s'estant proposée que, aussytost
qu'elle me verroit, elle m'en feroit ouvertement, et en
présence de ses dicts conseillers, sentir son malcontantement,
elle n'a pas failly (après qu'elle m'a eu récité aulcuns
bien bons et bien fort gracieux propos, de ceulx que
le dict de North luy avoit rapportez de Vostre Majesté et de
la Royne vostre mère, desquelz elle a dict estre très bien
satisfaicte), de me dire qu'elle avoit à me fère sçavoyr que,
si on luy avoit signiffyé, en France, quelque bonne volonté
de parolle, l'on avoit bien prins aultant de peyne
de l'oltrager et de l'offancer par effect; car, réservé le
comte de Charny, duquel à la vérité elle avoit à se louer,
il ne s'estoit trouvé nul autre gentilhomme françoys, en
toute vostre court, qui eût daigné saluer ny entretenir, ny
fère ung seul bon semblant à pas ung des gentilzhommes
angloix qui estoient avec milord de North; et que M<sup>r</sup> de
Guyse, en mespris d'elle, et pour fère honte aulx dictz
gentilzhommes, leur avoit commandé, dans vostre chambre,
qu'ilz eussent à se descouvrir, bien que ce ne fût
la coustume de dellà, et avoit uzé d'aulcunes parolles et
gestes vers eulx, qui avoient bien monstré combien il avoit
d'animosité vers elle; de sorte que, s'il eust esté aultre
part, il y en avoit là qui eussent entreprins de luy bien respondre;
et, qui pis est, que la Royne, vostre mère, en
<span class="pagenum"><a id="Page_331"> 331</a></span>
sa chambre, ayant faict venir ung bouffon abillé à l'angloyse,
avoit dict, par dérision, à milord de North, que
c'estoit proprement le feu Roy Henry d'Angleterre; de
quoy elle avoit le cueur plus serré, et se tenoit plus outragée
que de nulle aultre chose qu'on luy eût dicte ny faicte,
depuis qu'elle estoit au monde.</p>

<p>Et, là dessus, haussant sa voix, affin d'estre mieulx
ouye de ses conseillers et de ses dames, a poursuivy, en
collère, le propos, avec des parolles assez grosses, desquelles
m'a semblé comprendre qu'elle a dict que, s'il y eût eu
de l'honneur en la Royne, vostre mère, elle n'eût parlé
ainsy mal honnorablement, et en dérision, d'ung si honnorable
prince qu'estoit le feu Roy, son père, et qu'elle seroit
très marrye d'avoyr faict ny dict rien de semblable d'elle,
ny de quelconque aultre prince que ce soit; et que le dict
de North avoit aulmoins respondu que les tailleurs de France
avoient peu sçavoyr la façon comme s'abilloit ce grand Roy,
car quelques foys avoit il passé la mer à bonnes enseignes,
et avoit bien faict parler de luy par dellà.</p>

<p>Sur quoy, Sire, estimant que je debvois commancer ma
responce par ce dernier poinct, qui touchoit la Royne,
vostre mère, j'ay addressé, présantz et oyantz les aultres,
ma parolle en ceste sorte, à la dicte Dame:</p>

<p>Que la Royne, ma Mestresse, mère du Roy, Mon Seigneur,
estoit toute pleyne d'honneur et aultant honnorable princesse
qu'il y en ayt soubz le ciel, sans rien réserver, et que je voulois
dire, et maintenir jusqu'au dernier souspir de ma vye,
que milord de North n'avoit veu ny ouy d'elle, ny de Vostre
Majesté, ny mesmes de M<sup>r</sup> de Guyse, ny de nul autre
prince ny seigneur de vostre court, chose aulcune, procédant
de l'intention de Voz Majestez Très Chrestiennes, qui
<span class="pagenum"><a id="Page_332"> 332</a></span>
eût esté dicte ny faicte, ny qu'on la peût interpréter, contre
la dicte Dame, ny contre l'honneur du feu Roy Henry, son
père, ny contre la dignité de la couronne d'Angleterre; et
que, si milord de North, ou aultre, le luy avoient aultrement
raporté, qu'ilz ne l'avoient bien entendu, ny n'avoient
ainsy bien négocyé comme il convenoit de le fère entre
princes.</p>

<p>Et m'est venu, Sire, en l'esprit de sommer la dicte
Dame qu'avant que je sortisse de sa chambre, elle voulût
rabiller ce qu'elle avoit dit de la Royne, vostre mère,
ou bien qu'elle me donnât congé de sortir de tout hors de
son royaulme; mais, considérant que le présent estat de voz
affères ne requéroit cella, et que c'estoit le poinct auquel
les adversaires tendoient le plus, j'ay suivy l'autre expédient,
de remonstrer à la dicte Dame ce qui est porté par
ma précédante dépesche. Et ay adjouxté que, puisqu'elle
mesmes advouoyt que, de la part de Vostre Majesté, qui
faisiez exacte profession d'estre plus soigneux de la vérité
de voz parolles et promesses que de la propre vye, milord
de North luy en avoit apporté de très bonnes, avec la confirmation
d'icelles par une vostre lettre; et je les trouvois
encores très confirmées par celles qu'il vous avoit pleu
m'escripre, depuis qu'il estoit party d'avecques vous;
joinct qu'elle sçavoit bien que la Royne, vostre mère, l'avoit
tousjours fort respectée, et luy avoit uzé plus d'honnestes
traictz d'amityé que princesse qui fût au monde, et ne l'avoit
jamays offancée; je m'esbahyssois par trop comme
elle, qui estoit prudente et advisée, s'estoit layssée mener
à dire d'elle rien qui la peût offancer, et qu'elle ne cognoissoit
qu'on la vouloit tromper, car j'ozois dire librement
que, si milord de North et ceulx de sa suyte, au
<span class="pagenum"><a id="Page_333"> 333</a></span>
sortir de vostre chambre, fussent saultez dans la sienne,
qu'ilz ne luy eussent apporté que tout contantement de Voz
Majestez; mais ilz avoient apprins ung aultre roollet par
les chemins; et qu'indubitablement la Royne, vostre mère,
laquelle se souvenoit très bien que le feu Roy Henry
d'Angleterre avoit esté prince très estimé de son temps,
et aultant honnoré et bien voulu en la court de France que
en la sienne propre, n'avoit aulcunement parlé de luy,
sinon en la mesme façon qu'elle eût voulu parler des feus
Roys, ses beau père et mary; et que M<sup>r</sup> de Guyse aussy
estoit si modeste prince qu'il n'avoit uzé de parolle ny de
démonstration vers les Angloix, dont elle eût occasion de
se tenir offancée; car, oultre que ce n'estoit son naturel, de
dire ny fère choses semblables, il s'en fût encores abstenu
pour le respect du lieu et de la présence de Vostre Majesté,
bien que c'estoit son debvoir, comme grand maistre,
de fère advertyr les dictz gentilzhommes angloix de ne se
couvrir, tant que Monseigneur et le Roy de Navarre, et les
aultres Princes et grands seigneurs, qui assistoient à ceste
cérémonie, seroient descouvertz, encor que, au dict de
North, quand il vous explicquoit sa créance, vous luy fissiez
tenir le bonnet à la teste, car c'estoit pour davantage
l'honnorer à elle; et que M<sup>r</sup> de Guyse avoit justement peu
supplyr en cella la faute, que ses dictz ambassadeurs avoient
faicte, de n'avoyr adverty les gentilzhommes comme ilz debvoient
uzer en vostre chambre, et néantmoins j'entendoys
qu'il s'estoit retenu de ne le fère pas; et qu'au reste, quand
elle vous eût bien dépesché le plus grand de son royaulme,
ou quand même l'Empereur vous eût envoyé quelqu'ung
de ses enfantz ou de ses frères, archiducz, ilz ne pourroient
justement se plaindre que ne les eussiez faictz fort honnorablement
<span class="pagenum"><a id="Page_334"> 334</a></span>
recevoir par M<sup>r</sup> le comte de Charny et les gentilshommes
qui avoient receu le dict de North et sa
trouppe; et que je sçavoys bien qu'il n'avoit pas esté faict
davantage ny, possible, tant, à ung comte que le Roy
d'Espaigne vous avoit envoyé: dont je la supplyois de ne
se vouloyr laysser transporter en cest endroict.</p>

<p>La dicte Dame, ayant prins de bonne part ma remonstrance,
s'est incontinent, en tout le reste de son parler,
bien fort composée; et avec beaucoup de modération est
venue à dire plusieurs choses en bien fort bonne sorte de
Voz Majestez, et du desir qu'elle avoit d'establyr une ferme
amityé avecques elles. Et depuis m'a mandé, par troys des
plus grands et principaulx seigneurs de son conseil, qui
estoient présentz, qu'elle n'avoit dict ny entendu dire de la
Royne, vostre mère, sinon que, si elle avoit dict ou faict,
en mespris ou dérision du Roy, son père, ce que le dict
de North luy avoit rapporté, qu'elle n'y pouvoit pas avoyr
beaucoup d'honneur; et me prioyt d'en escripre à Voz Majestez
affin qu'elle en peût estre satisfaicte, et en peût satisfère
ceulx de ses subjectz qui en estoient escandalisez;
et qu'elle ne demeurât offancée par Voz Majestez, lesquelles
elle ne vouloit nullement offancer.</p>

<p>Sur quoy, Sire, je supplye très humblement Vostre Majesté
me donner, par voz premières, de quoy convaincre
et ce que le dict de North a dict, et la malice de ceulx qui le
luy ont faict dire; et que ce qu'il vous plerra m'en escripre
soit en façon que je le puisse monstrer à la dicte Dame. Et
s'il plaist à la Royne, vostre mère, luy en escripre ung bon
mot de sa main, elle en restera extrêmement contante.</p>

<p>M<sup>r</sup> Walsingam a faict en cest endroit ung très honneste
office vers elle. Il remercye très humblement Vostre Majesté
<span class="pagenum"><a id="Page_335"> 335</a></span>
de l'honneur que luy avez faict de luy escripre, et promect
qu'il employera tout son moyen et pouvoir pour conserver
droictement l'amityé et bonne intelligence qu'avez
avec ceste couronne.</p>

<p>Pardonnez moy, s'il vous playst, Sire, si je continue
de vous importuner pour la venue de mon successeur, car
plusieurs nécessitez, et mesmement celles de vostre service
pour le deffaut de ma santé, m'y contreignent, mais
j'espère que je luy lairay ceste négociation en très bon
estat. Sur ce, etc. <span class="i2">Ce <span class="xs">XXVIII</span><sup>e</sup> jour de décembre 1574.</span></p>

<p class="dest">A la Royne</p>

<p>Madame, il ne fut onc à princesse du monde faict ung si
fascheux et malplaysant rapport, que celluy, dont milord
de North et ceulx de sa trouppe ont uzé à leur Mestresse,
sur la pluspart des choses qu'ilz ont veues et ouyes en
France; car, oultre les traictz que j'en récite en la lettre
du Roy, vostre filz, j'ay sceu qu'ilz ont, d'habondant, dict
à la dicte Dame que, en leur faysant Vostre Majesté voyr
dans vostre chambre deux petites neynes habillées comme
elle, vous aviez, et aulcunes de voz dames, jetté tout plein
de motz qui ne pouvoient estre prins qu'en dérision et
mocquerie d'elle; et mesmes qu'il avoit bien cognu, quand
vous aviez faict semblant, en luy parlant de Monseigneur
le Duc, vostre filz, de luy louer la beauté et belles qualitez
d'elle, que ce n'avoit esté que pour vous en mocquer; et
s'est efforcé, par toutz les moyens qu'il a peu, de mettre
au cueur de la dicte Dame qu'elle estoit infinyement haïe
et mesprisée de Voz Très Chrestiennes Majestez, et la
moins respectée en vostre court qu'en nulle part de la
Chrestienté; de sorte que, s'en trouvant elle bien fort escandalizée
<span class="pagenum"><a id="Page_336"> 336</a></span>
et quasy oultrée d'une très juste dolleur, de se
voyr desprisée, injuryée et touchée en son honneur par
ceulx qu'elle s'esforçoit d'honnorer, et dont elle recherche
l'amityé, elle ne s'est peu tenir de respondre quelques
mots pour revancher l'honneur et dignité de son père, dissimulant
ce qui touchoit particullièrement à elle, non pour
l'oublier, ains pour en réserver cachée en son cueur une
indignation et vengeance pour lorsqu'elle verroit le poinct
de vous pouvoir bien nuyre.</p>

<p>Mais, aussytost que je luy ay eu fermement assuré du
contrayre, et que je luy ay faict voyr qu'on la vouloit tromper,
elle s'est ressouvenue des tesmoignages d'amityé que
Vostre Majesté luy avoit tousjours monstré, qui l'ont, plus
que nulle aultre chose, ramenée incontinent à modération,
et lui ont faict sentir que les choses n'estoient telles qu'on
les luy avoit données entendre; et a protesté que, si, par
collère, n'ayant bien la propriété de la langue françoyse,
elle avoit advancé quelque mot en deffance de l'honneur
du feu Roy son père, elle n'avoit toutesfoys dict ny entendu
dire, sinon que, si Vostre Majesté avoit ainsy faict
ou parlé en mocquerye et dérision de luy, comme milord
de North luy avoit rapporté, que n'y pouviez avoyr beaucoup
d'honneur; et qu'elle desiroit qu'il vous pleût, Madame,
luy fère voyr que cella n'estoit auculnement advenu,
et que aulmoins il n'avoit esté faict en ceste mauvayse
intention de dénigrer la mémoyre du dict feu Roy, son
père, affin qu'elle en peût satisferre ceulx des siens qui
avoient ouy le mesmes compte, et qui jugeoient que l'honneur
d'elle, et la dignité de sa couronne, et tout ce royaulme
en estoient grandement intéressez.</p>

<p>En quoy, Madame, estant ce qu'elle demande bien fort
<span class="pagenum"><a id="Page_337"> 337</a></span>
juste, et mesmes qu'il semble qu'il y auroit de l'injustice
de le luy refuzer, j'espère que Vostre Majesté le luy accordera,
jouxte la vraye vérité de ce qui en est, qui m'assure
qu'il ne y a rien eu de mal à propos contre elle par dellà,
et que milord de North et les siens resteront confuz
de ce qu'ilz en ont dict, mesmement s'il vous plaist en
escripre une bonne lettre, de vostre main, à la dicte Dame,
comme très humblement je vous en supplye.</p>

<p>M<sup>r</sup> de Walsingam s'est monstré vertueux et honneste
gentilhomme à rejetter ces faulx rapportz; et a parlé, à
son tour, très honnorablement de Vostre Majesté, ainsy
que je l'ay bien certeynement sceu. Il vous remercye très
humblement de l'honneur que luy avez faict de luy escripre,
et promect qu'il n'aura nul plus grand soing, en sa charge,
que de conserver l'amityé d'entre Voz Très Chrestiennes
Majestez et la Royne, sa Mestresse, et qu'il espère de
voyr la dicte amityé plus ferme que jamays, si la paix
succède en France. Sur ce, etc.</p>

<p class="right">Ce <span class="xs">XXVIII</span><sup>e</sup> jour de décembre 1574.</p>

<div class="blockquote">
<p class="header">ADVERTISSEMENT D'AULCUNES CHOSES<br />
à Leurs Majestez, oultre le contenu des lettres:</p>

<p>Que ceste princesse, depuys l'advènement du Roy à la couronne,
s'est rendue bien fort curieuse de monstrer que, pour chose qui ayt
passé cy devant entre eulx, elle ne se tient offancée de luy, et n'a
opinyon qu'il se tienne aussy en rien offancé d'elle, affin que le
fondement ne deffaille entre eulx de pouvoir mutuellement renouveller
les traictez de paix et d'amityé qu'ilz ont l'ung avecques
l'aultre.</p>

<p>En quoy, encor qu'il y ait ou y puisse avoyr, sellon aulcunes non
légères conjectures, de l'artiffice autant que de vérité, si est il bien
certain que la résolution a esté une foys prinse par la dicte Dame, au
cas qu'elle peût trouver de la correspondance au Roy, qu'elle persévèreroit
<span class="pagenum"><a id="Page_338"> 338</a></span>
très constamment vers luy, ainsi qu'elle avoit persévéré
vers le feu Roy, son frère;</p>

<p>Mais l'on luy a suscité des escrupulles non petites pour la divertyr
de ce bon propos, car, oultre la contrariété de la religyon et autres
choses, que j'ay cy devant mandées, l'on luy a faict tomber ung advertissement
entre meins, comme venant de Flandres, mais j'estime
que quelque ministre l'ayt inventé, que le Roy adhérant soubz main
à la guerre que le Turc mène si aspre au Roy d'Espaigne, il prétend,
après l'avoyr bien travaillé par là, de luy courir sus au duché de Milan,
et que desjà la jalousie en estoit si grande, en Italye, qu'on n'avoit
voulu octroyer le passage aux forces de pied et de cheval que le
Pape luy offroit pour la guerre de France;</p>

<p>Et que M<sup>r</sup> de Savoye avoit donné parolle au Roy d'Espaigne qu'il
ne les permettroit aulcunement passer par ses terres;</p>

<p>Et ont meslé, parmy le dict advertissement, que, par aulcuns
mémoyres du dict duc de Savoye, l'on avoit descouvert que véritablement
le Roy avoit accepté du Pape le droict de conqueste de ces isles
de deçà, qui se sont substrettes de l'obéyssance de l'église rommayne,
en la forme que le feu Pape et le consistoyre en avoient octroyé l'investiture
au Roy d'Espaigne, avant qu'il entrât en ceste guerre du
Turc;</p>

<p>Et qu'indubitablement le Roy avoit promis, pour l'effet de cella,
de fère descendre en Escosse six mille harquebuziers italiens, quatre
mille françoys et quinze centz chevaulx, pour, avec plus grandes
forces, après qu'il auroit avec celles icy réduict l'Escosse, passer
plus avant, et entreprendre, en personne mesmes, la plus forte et la
plus aspre guerre en Angleterre, avec l'ayde des Catholicques, qu'on
y ayt jamays veu;</p>

<p>Et que, pour s'attribuer, le Roy, plus de droict en cella, il prétandoit
d'espouser la Royne d'Escosse et fère valoir le transport du
tiltre d'Angleterre que, de longtemps, elle luy a faict, et de poursuyvre
si vifvement ceste entreprinse qu'il l'eût menée à fin avant le
bout de deux ans;</p>

<p>Mais que le roy d'Espaigne se dellibéroit de luy susciter tant d'affères
d'ailleurs, et luy tirer la guerre intestine de la France en telle
longueur, sellon qu'il en avoit assez de moyenz par le Languedoc, et
par diverses intelligences dans le royaulme, que, si la Royne d'Angleterre
se vouloyt aider, de son costé, on feroit aysément escouter
au Roy ses forces et ses finances, et ses bons hommes, et tout l'effaict
de ceste grande fortune, qui lui ryoit si fort à ce commancement,
<span class="pagenum"><a id="Page_339"> 339</a></span>
pour avoyr assez que fère dans son royaulme, sans s'estendre ny en
Italye, ny en Flandres, ny en Angleterre.</p>

<p>Et, là dessus, est arryvé milord de North, qui a faict à la dicte Dame
d'aussy fascheux et malplaysantz rapportz qu'il est possible, non du
Roy, car il n'a ozé estre si impudent, mais de tout le reste de sa
court; et qu'il n'y avoit rien veu qui ne luy eût signiffyé une manifeste
déclaration d'hayne et de malveillance contre elle et contre ce
royaulme, racomptant ce que j'ay plus au long desduict ez lettres
de Leurs Majestez, n'obmettant rien de ce qui pouvoit irriter et
picquer jusques en l'âme ceste princesse, et luy rendre très suspecte
l'amytié de Leurs Très Chrestiennes Majestez.</p>

<p>Sur quoy, elle, assez troublée et pleyne d'indignation, a mandé
ses plus privés conseillers pour leur communicquer ce fascheux rapport,
et le juste malcontantement, qu'elle avoyt, que le Roy et sa
court luy eussent rendu honte pour l'honneur qu'elle luy avoit envoyé
fère.</p>

<p>Et là dessus se sont prinses des dellibérations que je n'ay peu toutes
descouvrir; mais voicy ce qui en est venu à ma cognoissance:</p>

<p>Que, en premier lieu, il a esté mandé à M<sup>e</sup> Wilson, à Bruxelles,
de s'employer, le plus vifvement qu'il pourroit, et employer le
nom et crédict de la dicte Dame, pour fère venir bientost les choses
en accord avec le prince d'Orange, et de renouveller comment
que ce soit, et le plus estroictement qu'il luy sera possible, les anciens
entrecours d'entre ce royaulme et les Païs Bas;</p>

<p>Que des cappitaynes angloix ont esté mandez à Ampthoncourt
pour leur accorder quelque entretènement, et les assurer qu'ilz seront
bientost employez, et qu'ils ayent cependant à advertyr leurs
gens de se tenir prestz; et a l'on aussy creu la pencyon à quelques
cappitaynes italyens qui sont en ceste ville;</p>

<p>Qu'on a envoyé ung gentilhomme devers M<sup>r</sup> de Méru, qui a longuement
conféré avecques luy; et, après qu'il a esté départy, le dict
S<sup>r</sup> de Méru s'est trouvé si surprins d'ayse qu'il ne s'est peu tenir de
dyre que la dicte Dame et ceulx de son conseil avoient envoyé luy
fère la conjouyssance de ce que milord de North rapportoit: qu'ung
grand nombre de seigneurs, et gens de bonne mayson et gentilzhommes
de France, avoient commancé de manifester la bonne affection
qu'ils portoient à la mayson de Montmorency, et que M<sup>rs</sup> l'admiral
de Turenne et de Ventadour, de Carses, de Limreilh et
plusieurs autres s'estoient déclarez ouvertement pour eulx; et que le
maréchal Dampville avoit troys mille chevaulx et dix huit mille harquebuziers
<span class="pagenum"><a id="Page_340"> 340</a></span>
en campagne, et que le mareschal de Retz, qui avoit
voulu marcher vers ces quartiers là, s'estoit trouvé si foible qu'il
avoit esté contreinct de se retirer, et mander au Roy qu'il le supplyoit
de s'advancer pour renforcer son armée; que beaucoup de
gens abandonnoient l'armée du Roy, et que Monsieur le Prince Daulfin
s'estoit retiré fort malcontant, que Monsieur le Prince de Condé
armoit et avoit espérance d'entrer bientost avec dix mille reytres en
France; et que, en Provence, Daulfiné et Languedoc, ne restoit plus
qu'une seule ville que toutes n'eussent adhéré aulx eslevez, ou pour
la cause de la religyon ou pour l'autre prétendue du <em>bien public</em>.</p>

<p>Et, à deux jours de là, le dict S<sup>r</sup> de Méru est allé à Hamptoncourt,
avec le cappitayne La Porte, et le cappitayne Chat, lesquels deux j'entendz
qu'ont faict la cenne avec les Protestantz, mais luy demeure
catholicque; et ont esté fort bien et fort privéement caressez;</p>

<p>Que les ministres se sont assemblés en conseil pour dellibérer de
ce qui estoit à fère sur ung concours de tant de nouvelles; et m'a
l'on rapporté qu'il a esté résolu entre eulx qu'il sera dépesché ung
homme exprès, vers ceulx qu'ils sentent estre de leur party et mesmement
vers les principaulx et plus grands, pour les admonester de
prendre, à ce coup, les armes, et que le poinct est venu qu'il n'y aura
jamays plus envers Dieu et les hommes aulcune excuse pour eux,
s'ilz ne se déclarent maintenant, et s'ilz ne sont dilligentz à susciter
bientost les soublévations et révoltes qu'ils sçavent estre secrettement
formées en divers endroictz du royaulme, de sorte qu'il n'y ayt province
où il n'y en apparoysse quelqu'une;</p>

<p>Que, par mesme moyen, ils ayent à se saysir du plus grand nombre
de places qu'ilz pourront, et, par exprès, d'aulcunes sur la
mer de deçà, le long de Picardye et de Normandye, affin d'attirer
les Angloix à ceste guerre, car lors ils se déclareront indubitablement
pour eulx;</p>

<p>Que les praticques qui sont tramées, de longtemps, sur Callays,
Bouloigne, Dieppe, le Hâvre et Cherbourg, seront tantées; en quoy
se parle qu'il y a des habitantz, aulxquelz on a promis cinq centz escus
de rante à chascun, dans ce royaulme, pour introduyre les Angloix
dans leurs villes; et qu'on doibt conduyre l'entreprinse par des navyres
marchands, où y aura des harquebouziers et gens de guerre
cachez, lesquelz, avec leurs intelligences, se rendront mestres des
portes; et qu'en mesmes temps y aura partye faicte, dans les dictes
villes, pour tuer les gouverneurs et cappitaynes;</p>

<p>Et qu'en effect la guerre s'allumera par toutz les coings et endroictz
<span class="pagenum"><a id="Page_341"> 341</a></span>
du royaulme, pour obtenir ceste foys l'édict irrévocable de janvyer,
avec de si bonnes places et lieux de seureté, qu'ilz n'auront jamays
plus à creindre qu'on leur viegne forcer ny leurs vyes ny leurs consciences;
et que le Roy et la Royne, sa mère, se trouveroient si perplex
que, de la pluspart de ceulx qu'ilz se voudroient servir, ou
qu'ilz voudroient retenir près d'eulx, ou bien les employer en légations
et charges, ilz ne les réputeront fidelles; et, s'il est possible,
ilz persuaderont ceulx de ce conseil de fère que ceste princesse
monstre quelque ressentiment, de parolle ou d'effaict, sur les susdictz
rapportz de milord de North, affin de venir en ropture avecques
le Roy.</p>

<p>Mais ce qui plus me griefve est que deux personnages catholicques,
et bien fort vénérables, de ce royaulme, m'ont mandé, séparément
l'ung de l'autre, sellon qu'ilz sont aussy séparez, que la conjuration
a esté faicte contre la vye et la personne du Roy, et qu'à
présent, plus que jamays, l'on la poursuyt; et qu'il faut que Sa
Majesté face prendre soigneusement garde à son boyre, à son manger,
à ses vestementz, à ce qu'il touchera, et nomméement au pommeau
de la selle et aulx rènes du cheval qu'il montera.</p>

<p>Et, depuis, les dessusdictz et ung autre personnage de bonne
qualité, estranger, m'est venu confirmer le mesmes advertissement,
par la relation d'aulcuns aultres, et comme il est ordonné d'employer
de grands dons et présantz pour corrompre quelqu'ung de la cuysine,
ou d'autre office de la bouche du Roy, ou bien de sa garderobbe,
ou de l'escuyerye, pour exécuter l'entreprinse. Et n'ont deffally
aussy aulcuns françoys de la nouvelle religyon qui m'ont adverty
comme ilz avoient eu quelque sentiment de ceste détestable conjuration,
et, qu'en toutes sortes j'en debvois donner advis au Roy.</p>

<p>Et les ungs et les aultres, tant plus je les ay examinés des circonstances
de ce faict, plus je les ay trouvez conformes et persévérantz
en ce qu'ilz m'en avoient desjà dict. Et m'ont, d'abondant, confirmé
qu'il y a secrette dellibération, entre les Angloix, d'armer et de tanter
l'entreprinse des susdictes cinq places, ou de quelqu'une d'icelles;
et que pareillement il y a grande conjuration contre la vye de la
Royne d'Escosse, ce que la pouvre princesse a bien senty, ainsy
qu'ung chiffre que j'ay dernièrement receu d'elle le tesmoigne.</p>

<p>Et y a grande apparance, aussy, que, si les escrupulles qu'on a
imprimé à la Royne d'Angleterre ne sont modérez, qu'elle tentera,
de rechef, l'entreprinse d'avoyr le Prince d'Escosse, sellon qu'on
m'a rapporté que, depuis quelques jours en çà, elle a dict qu'elle
<span class="pagenum"><a id="Page_342"> 342</a></span>
vouloit fère en sorte que le dict Prince et le château de Dombertrand
fussent mis ez mains du comte de Morthon, parce qu'il réputoit
M<sup>e</sup> Alexandre Asquin et ceulx qui gardent Dombertrand, et
nomméement Droucastel, traystres. De quoy seroit bon les advertyr
de l'opinyon que la dicte Dame a d'eux, car cella les feroit du tout
jetter ez bras du Roy.</p>

<p>Et n'ont deffally aulcuns, mesmement des partisans de Bourgoigne,
qui ont mis en avant à ceste princesse que, sans plus s'amuzer aulx
belles parolles du Roy et de la Royne, sa mère, lesquelles n'estoient
que pour la tromper, elle voulût estroictement racoincter le Roy
d'Espaygne; et avoyr agréable que M<sup>r</sup> de Savoye envoyât la requérir
de mariage, sellon que c'estoit ung prince d'âge compétant, qui
avoit eu des enfans d'une princesse aussy advancée en l'aage comme
elle, et qui estoit prince d'une esprouvée vertu, qui n'escandalizeroit
rien par deçà, et qui sçavoyt supporter ceulx de la nouvelle religyon
en ses terres, estant certain que le Roy d'Espaigne, en faveur
de ce mariage, et pour paciffyer et saulver ses Pays Bas, comme indubitablement
il le feroit avec la faveur de ce royaulme, il establiroit
le dict M<sup>r</sup> de Savoye gouverneur de Flandres, chose qu'il
n'en pourroit advenir de plus heureuse, ny plus à propos, pour l'Angleterre
que cella.</p>

<p>Et m'est bien souvenu de ce que, par une dépesche du moys d'octobre
dernier, Leurs Majestez m'avoient mandé, que je ne fusse, à
présent, nullement endormy, parce que ce seroit le temps auquel l'on
feroit les plus grands effortz de mettre la dicte Dame à la guerre;
mais j'espère que Dieu fera la grâce au Roy d'establyr la paix en son
royaulme, par le moyen de laquelle il rendra esteinctes aulx malins
leurs males pensées dans leurs cueurs, et veynes toutes leurs entreprinses;
et que, s'il luy playst d'envoyer requérir la continuation de
la ligue avec ceste princesse, et la satisfère ung peu de ces impressions
que milord de North luy a données, qu'il obtiendra tout ce qu'il voudra
d'elle, et ne sentira de son royaulme que toutz offices d'amityé et
de bonne intelligence.</p></div>

<p><span class="pagenum"><a id="Page_343"> 343</a></span></p>

<div class="blockquote">

<p class="header">AUTRE LETTRE A PART.<br />
(<i>Escripte de la main du S<sup>r</sup> de La Mothe Fénélon.</i>)</p>

<p class="center">&mdash;du <span class="xs">XXVIII</span><sup>e</sup> jour de décembre 1574.&mdash;</p>
</div>

<p class="dest">Au Roy.</p>

<p>Sire, il y a des personnes, à qui leur malice les presse
si fort au cueur qu'ilz ne l'y peuvent tenir cachée, et
manifestent souvant des pensées qu'ilz ont, qui sont plus
malignes qu'il ne leur abonde le moyen de les exécuter,
ainsy que, sur ce que je viens de vous escripre par ung mémoyre
de ceste dathe, touchant la conjuration faicte contre
la personne de Vostre Majesté, j'ay envoyé remonstrer
au vieux évesque catholicque de Lincoln, et à ung autre
grand docteur très catholicque, qui sont toutz deux en arrest
en ceste ville, et pareillement au S<sup>r</sup> Fogas, portugoys,
et surtout au S<sup>r</sup> de Languillier et au cappitayne Bastian,
provançal, et à quelques aultres françoys, (qui m'ont
donné le dict advertissement, et y ont meslé le danger de
la Royne, vostre mère, avecques le vostre), que je ne voulois
légèrement, sur ung dire si général et incertain que le
leur, vous donner ceste tant fascheuse impression, laquelle
ne pourroit estre que ne vous esmeût bien fort, et
ne picquât estrangement les cueurs de Voz Majestez; et
que pourtant je les prioys de me désigner s'il y avoit, de
présent, près de Voz dictes Majestez, ou s'il y debvoit
venir personne, de quelque qualité que ce fût, qu'ilz
l'eussent ouy nommer pour suspecte de cest acte, affin
que la puissiez fère mieulx observer et vous mieulx contregarder.</p>

<p>Et ilz m'ont respondu le mesmes qu'ilz m'avoient desjà
<span class="pagenum"><a id="Page_344"> 344</a></span>
mandé, que, par des propos qu'aulcuns, transportez de
passion, avoient tenuz entre eulx, il estoit évident que la
dicte conjuration estoit faicte, et qu'on poursuyvoit encores,
à présent, plus qu'on n'avoit encores faict, de l'effectuer.
Et ont adjouxté qu'il falloit prendre bien garde que
quelqu'ung, ayant une baguette en la main, avec ung
n&oelig;ud, ou ung petit boucquet au bout, ne vous touchât,
feignant de le fère par mégarde, car le bouquet seroit empoysonné;
et aussy que, pour éviter quelque malheureux
coup de dague ou de pistollé par trahyson, Vostre Majesté
n'admît près de soy personnes incognues, et nomméement
nul escossoys, qui ne fût bien advoué.</p>

<p>Et m'ont, d'abondant, adverty que les ministres s'estant
persuadez qu'il n'y avoit bonne intelligence entre Vostre
Majesté et Monseigneur vostre frère, avoient proposé de
mettre en avant que nouveau partage luy fût baillé, avec
tiltre de Roy, ou aulmoins de souverayneté, affin que ses
terres fussent ung lieu de refuge à ceulx de leur religyon, qui
estoit la plus honneste seureté qu'ilz vous sçauroyent demander;
mais qu'ilz ne sçavoient pas encores si Mon dict
Seigneur le trouveroit bon, car ce n'estoit chose qui fût
provenue de luy. Qui sont dellibérations, Sire, qui descouvrent
plus de tourment en ceulx qui les font, qu'il n'y a
apparance qu'ilz les puissent ny ozent jamays entreprendre,
tant elles ont peu de fondement; dont n'en debvez estre en
peyne.</p>

<p>Et néantmoins je n'ay voullu fallir de les vous mander,
puisqu'elles concernent vostre personne, vous supplyant
très humblement, Sire, que, de tant que ces gens ne cessent
de vous dresser, dedans vostre royaulme et partout
où ilz peuvent, dehors, tout plein de fâcheuses praticques,
<span class="pagenum"><a id="Page_345"> 345</a></span>
sur l'apparance de ce qu'ilz imaginent debvoir estre ou
pouvoir advenir, qu'il vous playse, et à la Royne, vostre
mère, pour les rendre confus, unyr très intimement et
très cordiallement Monseigneur vostre frère à voz intentions,
comme ung autre bras droict de vostre force, et
l'appuy de vostre authorité, et que faciez paroistre qu'il
est ainsy; et réputiez, au reste, très honnorable, et encores
plus heureuse, la paix avec voz subjectz, en quelle
façon que Dieu vous donnera de la pouvoir fère avec vostre
réputation, car elle vous mènera à bout de toutz voz affères;
et qu'il soit vostre bon playsir de me renvoyer la présente,
qui est escripte de ma main: car ceulx qui y sont
nommez me l'ont ainsy faict jurer et promettre. Et sur
ce, etc.    <span class="i2">Ce <span class="xs">XXVIII</span><sup>e</sup> jour de décembre 1574.</span></p>

<h2>CCCCXXVI<sup>e</sup> DÉPESCHE</h2>

<p class="center">&mdash;du segond jour de l'an 1575.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Audience.&mdash;Assurances réciproques d'amitié.&mdash;Offre faite par Élisabeth de
sa médiation pour procurer la paix en France.&mdash;Réponse évasive de l'ambassadeur.&mdash;État
des forces que le roi peut opposer aux rebelles.&mdash;Explications
sur les propos rapportés par lord de North.&mdash;Déclaration d'Élisabeth
à ce sujet.&mdash;Instances de l'ambassadeur en faveur de Marie Stuart.&mdash;Meilleure
disposition d'Élisabeth à l'égard de la reine d'Écosse.&mdash;Recommandation
au roi en faveur de M<sup>e</sup> Warcop.&mdash;Prière à la reine-mère
de faire une réponse à la déclaration d'Élisabeth.</p>

<p class="dest">Au Roy.</p>

<p>Sire, estant, à l'occasion de vostre dépesche du <span class="xs">V</span><sup>e</sup> du
passé, allé donner, le premier d'estui cy, les bonnes festes
et le bon an à la Royne d'Angleterre, à Ampthoncourt,
elle s'est trouvée merveilleusement bien contante des propos
<span class="pagenum"><a id="Page_346"> 346</a></span>
que j'ay eus à luy tenir de vostre part; et après qu'elle
m'a eu, avec démonstration de beaucoup d'affection, dict
qu'elle vous faisoit, de bon cueur, les mesmes bons et honnestes
souhaitz que je luy faisois, icy, à elle, et qu'elle
desiroit que ce segond an de vostre règne fût en toutes
sortes si segond, et bien heureux, qu'il vous peût introduyre
en plusieurs aultres années après, qui vous fussent
pleynes de félicité, elle m'a prié de vous escripre qu'elle
vous remercyoit infinyement de celle forme d'excuse que
luy faysiez de ne l'avoyr encores envoyé visiter, laquelle
luy estoit ung tesmoignage non petit que vostre intention
estoit de vous entretenir en bonne amityé avec elle, puisqu'au
milieu des grands et très urgentz affères de vostre
royaulme, et mesmement de ceulx où vous vous trouviez
à présent enveloppé, ez confins d'icelluy, vers le Languedoc,
il vous playsoit d'avoyr en mémoyre ceste visite, sur
laquelle elle considéroit assez vos empeschementz; mais
elle vous promettoit bien qu'en quel temps qu'elle vînt,
elle tesmoigneroit au monde qu'elle l'acceptoit de bon
cueur, et qu'elle la recepvoit à très grand honneur, et
pour une marque de la plus parfaicte intelligence qu'elle
desire avoyr avec quelconque aultre prince qui soit en la
Chrestienté; et puisque luy offriez de luy garder sincèrement
les droictz de vostre amityé, qu'elle vous prioit de
croyre qu'elle vous conserveroit perpétuelle et inviolable
ceulx de la sienne, bien qu'elle ne se pouvoit assurer qu'il
n'y en eût, près de vous, qui vous persuadoient aultrement,
et qui desiroient vous voyr brouillez ensemble, et
la troubler à elle en son estat, mais qu'elle ne layrroit,
pour cella, de donner foy à ce que luy promettiez, et de
souhayter, de tout son cueur, l'establissement de voz affères
<span class="pagenum"><a id="Page_347"> 347</a></span>
et la tranquillité de vostre estat; et que la mesmes
offre, qu'elle avoit faicte au feu Roy, vostre frère, aulx
troubles de son temps, elle la tournoit fère à Vostre Majesté
en ceulx qui se sont ressucitez du vostre:</p>

<p>C'est que, si voyez qu'elle puisse quelque chose pour les réduyre
à de bons termes de paix, avec la conservation de vostre
authorité et réputation, et avec toutz les advantaiges qui
doibvent estre réservez à ung roy et prince souverain,
qu'elle est preste de s'y employer en la mesme forme
qu'elle desire demeurer establie sur ses propres subjectz,
et non à rien moins que cella. En quoy s'il luy pouvoit
apparoir que eussiez offert aulx vostres, non toutes les
condicions qu'ilz voudroient, mais quelques unes, honnestes
et tollérables, pour satisfère à leurs consciences, et d'autres
pour les rendre aulcunement assurez contre les justes
meffiances que vous mesmes jugés bien qu'ilz ont occasion
d'avoyr, et qu'ilz ne s'en voulussent contanter, qu'elle
les réputeroit lors substretz de la droicte religyon pour entrer
en une manifeste rébellion contre Dieu et contre leur
prince naturel, et comme telz elle ayderoit, de tout son
pouvoir, à les chastier et réprimer.</p>

<p>De quoy l'ayant bien fort remercyé avecques une suyte
de toutz les honnestes propos que j'ay estimez convenir à
l'expression de vostre bon desir à la paix, sans m'arrester
nullement à son offre, sinon de l'assurer que je le vous
signiffieroys le plus près que je pourrois des mesmes termes
qu'elle me l'avoit dicte, je luy ay satisfaict à ce qu'au
reste elle m'a demandé: s'il n'y avoit poinct cependant
suspencion d'armes? Que véritablement non, et que j'entendoys
que M<sup>r</sup> de Bellegarde estoit devant Livron avec
une bonne armée et vingt canons; et M<sup>r</sup> le maréchal de
<span class="pagenum"><a id="Page_348"> 348</a></span>
Retz devant Riez, en Provence, avec une aultre armée
et avec une aultre bonne bande d'artillerye; et le duc d'Uzès
avec d'autres bonnes forces vers l'autre part de Languedoc;
et M<sup>r</sup> le maréchal de Monluc avec d'autres en la
Guyenne; et M<sup>r</sup> de Montpensier continuoit le siège de Lusignan
en Poictou: de sorte que Vostre Majesté avoit cinq
armées aulx champs, et estiez prest d'introduyre encores
bien d'autres grosses levées de reytres et de suisses, et
estrangers, et joindre de très grandes forces de voz subjectz
pour remédyer, par ce violent moyen, à la trop ostinée
opiniastreté à voz subjectz, si les remèdes de vostre
clémence et doulceur n'y pouvoient estre applicquez.</p>

<p>De quoy la dicte Dame s'est donnée beaucoup d'admiration,
d'où, ny commant, après tant de ruynes et de calamités
de vostre royaulme, vous pouvoient maintenant
survenir tant de grands et esmerveillables moyenz. Et a
adjouxté qu'elle vous prioit, sur toutes choses, de ne vouloir
essayer l'extrémité, parce qu'après icelle n'y avoit
plus, de ressource. Et puis a faict venir à propos de me
dire que, depuis huict jours en çà, je l'avoys cuydé remettre
en la mesme détresse qu'elle estoit, lorsque la feue
Royne, sa seur, luy faisoit fère son procès dans la Tour
sur des parolles qu'on avoit mal entendues d'elle; et qu'elle
me pouvoit dire qu'encores jamays elle n'avoit, à son escient,
intéressé l'honneur de gentilhomme ny de dame,
qui fût au monde, et que pourtant je pouvois croyre qu'elle
n'avoit touché ny entendu toucher, en façon que ce fût, à
celluy d'une telle princesse comme la Royne, vostre mère;
mais qu'elle n'avoit peu fère de moins, pour l'honneur et
révérance du feu Roy, son père, que de dire qu'il n'avoit
esté honnorable à elle de se mocquer de luy, si, d'avanture,
<span class="pagenum"><a id="Page_349"> 349</a></span>
elle l'avoit faict; et qu'elle verroit quelle interprétation elle
y voudroit donner.</p>

<p>Je luy ay respondu que, à dire vray, j'estois, l'autre
foys, party bien troublé de sa présence, ayant entendu des
parolles qui tendoient, d'ung costé, à blasmer la Royne,
vostre mère, et par conséquent Vostre Majesté mesmes,
et, de l'autre, à mettre de l'altération en vostre mutuelle
amityé; et que pourtant j'avoys cherché quelque radresse
en cella, mais qu'à présent je demeuroys le plus satisfaict
gentilhomme du monde, et me soubscripvois à ce qu'elle
m'en avoit mandé, et à ce que présentement elle m'en
disoit; dont espérois que bientost il luy viendroit aussy à
elle tant de satisfaction, de cest endroict, que les mauvais
rapportz en resteroient convaincus. Et suis passé à luy
fère une petite négociation pour la Royne d'Escoce, et
luy présenter une lettre qu'elle luy escripvoit, et une très
belle coyfure de réseil, qu'elle luy envoyoit, fort mignonement
ouvrée de la main mesmes de la Royne d'Escosse,
avec le collet et manches, et aultres petites pièces appartenantes
à cella, que la dicte Dame a eu autant agréables
qu'il est possible. Et pense avoyr réduit les choses, entre
elles, à quelques bons termes, pour n'estre besoing, Sire,
que touchiez rien à l'ambassadeur d'Angleterre du changement
qu'elle creignoit, jusques à ce que je vous en auray
autrement escript. Et sur ce, etc.</p>

<p class="right">Ce <span class="xs">II</span><sup>e</sup> jour de janvier 1575.</p>

<div class="blockquote">
<p class="header"><i>Par postille à la lettre précédente.</i></p>

<p>Ceste princesse et les principaulx de son conseil m'ont si instamment
pryé de remémorer à Vostre Majesté la promesse qu'avez faicte
à milord de North, touchant l'affère de M<sup>e</sup> Warcop, que je vous supplie
très humblement, Sire, d'y vouloir fère regarder, et luy pourvoyr;
<span class="pagenum"><a id="Page_350"> 350</a></span>
car, avec l'équité de sa cause, il est gentilhomme de mérite, et
qui est fort bien veu et bien fort estimé de la Royne, sa Mestresse, et
de toute sa court.</p></div>

<p class="dest">A la Royne</p>

<p>Madame, je suis retourné, ceste foys, si satisfaict de
la Royne d'Angleterre, des honnestes et vertueux propos
qu'elle m'a tenuz de Vostre Majesté, et de l'obligation
qu'elle dict avoyr de vous aymer et respecter par dessus
toutes les aultres princesses de la Chrestienté, et de la
ferme créance qu'elle veut avoyr, attandu les honnorables
offres d'amityé et d'alliance qu'elle a eues plus expresses de
vous que de nul autre prince ny princesse qui vivent, qu'il
ne peut estre que vous l'ayez volue offancer ny injurier,
en vous mocquant et faisant ceste dérision, qu'on luy a
dict du feu Roy, son père. Et a si bien rabillé ce que la
collère et l'instigation d'autruy luy pouvoient avoyr faict
advancer quelque parolle, que j'estime, Madame, s'il vous
plaist luy escripre ung bon mot, de vostre main, sur l'interprétation
de ce qui peut avoyr esté faict en cella; et que
Vostre Majesté l'assure qu'il n'y a eu rien en dérision ny
mocquerie d'elle ny du feu Roy, son père, que toutes choses
se réduyront entre vous deux en aussy bons termes
qu'elles ont esté jamays. Et de tant que cella ne peut estre,
en ce temps, ny pour quelles occasions qui puissent survenir,
sinon très commode et de beaucoup d'utillité aulx
affères de Voz Majestez Très Chrestiennes, et au bien de
vostre royaulme, je vous supplye très humblement, Madame,
ne la vouloir mespriser. Et sur ce, etc.</p>

<p class="right">Ce <span class="xs">II</span><sup>e</sup> jour de janvier 1575.</p>

<p><span class="pagenum"><a id="Page_351"> 351</a></span></p>

<h2>CCCCXXVII<sup>e</sup> DÉPESCHE</h2>

<p class="center">&mdash;du <span class="xs">VII</span><sup>e</sup> jour de janvyer 1575.&mdash;</p>

<p class="center">(<i>Envoyée exprès jusques à Calais par Jehan Mousnyer.</i>)</p>

<p class="hanging indent">Nécessité d'envoyer promptement la légation annoncée pour complimenter
Élisabeth de la part du roi.&mdash;Maladie de l'ambassadeur.&mdash;Ses instances
pour obtenir son rappel.&mdash;Nouvelles des Pays-Bas, d'Irlande et de la Rochelle.</p>

<p class="dest">Au Roy.</p>

<p>Sire, ayant, par ma précédante dépesche, donné ung
bien entier compte à Vostre Majesté des propos qui ont esté
tenuz entre la Royne d'Angleterre et moy, à ce nouvel an,
j'ai depuis travaillé, et fais tousjours tout ce que je puis
pour entretenir la dicte Dame et ceulx de son conseil aulx
meilleurs et plus exprès termes de vostre amityé qu'il m'est
possible, affin qu'ilz ne se layssent conduyre, d'ailleurs, à
fère des dellibérations qui vous puissent estre nuysibles, ny
qui soient pour apporter de l'empeschement à l'establissement
de voz affères. Et bien qu'ilz s'assemblent assez souvant
pour traicter des entreprinses de l'année où nous entrons,
si ne descouvrè je qu'ilz se résolvent, pour encores,
à rien de bien certain, jusques à ce qu'ilz puissent voyr
quelle yssue prendra le pourparlé de paciffication que Vostre
Majesté a commancé avec ceulx de leur religion, car il
semble bien, Sire, que la dicte Dame, avec aulcuns des
mieulx intentionnés de son conseil, vous desirent de bon
cueur la réduction de voz subjectz; mais il est bien certain
qu'elle ny pas ung d'eux ne voudroient, en façon du monde,
qu'elle advînt par une deffinition d'armes; et je crains par
trop, si le dict pourparler vient du tout à se rompre, que
<span class="pagenum"><a id="Page_352"> 352</a></span>
leurs dictes dellibérations, avec celles des Allemantz, lesquels,
par messagers ordinayres, confèrent quasy toutes les
sepmaynes ensemble, ne se résolvent, en faveur de voz
dictz subjectz, à vous susciter avec eulx une guerre plus
longue et plus pleyne de difficultez et de dangers que n'ont
esté les précédantes. Dont, affin, Sire, que, en tout évènement
de paix ou de guerre, l'on ne puisse ainsy facillement
divertyr ceulx cy de vostre intelligence, comme je voy
bien que ceulx qui envyent vostre grandeur, et ceulx
qui la creignent, s'efforcent de le fère, je vous supplye
d'envoyer bientost visiter la dicte Dame, et la requérir
de la confirmation de la ligue; car j'espère, moyennant
cella, que je pourray bien, avec le gentilhomme qui viendra
pour cest effect, et avec celluy qu'envoyerez me succéder,
fère en sorte que les aultres poursuyvans, qui sont
à présent icy, demeureront exclus de la pluspart de leurs
demandes; et que je pourray laysser à mon successeur
les choses de vostre service en très bonne disposition par
deçà.</p>

<p>En quoy, Sire, pour l'occasion de mon indisposition,
laquelle me rengrège si fort, à toute heure, qu'à peyne
ozè je plus habandonner la chambre, je suis contrainct de
presser, plus qu'autrement je ne ferois, Vostre Majesté, de
la venue des dictz deux gentilzhommes, joinct que M<sup>e</sup> Wilson
a naguyères escript de Bruxelles qu'il avoit obtenu telle
expédition qu'il avoit peu desirer sur toutz les poinctz de
sa légation, et que le commerce d'Anvers estoit réouvert
aulx Angloix, et l'amityé avec le Roy d'Espaigne s'alloit
renouer plus estroictement que jamays, se louant infinyement
des bonnes chères et des festins et accueils et bons
trettementz que le grand commandeur et le duc d'Ascot,
<span class="pagenum"><a id="Page_353"> 353</a></span>
et don Bernardin de Mendossa, et aultres seigneurs de
celle court luy avoient faict; ce que venant à estre mis en
comparayson des choses que milord de North a mal rapportées
de France, je sentz bien que quelques ungs s'efforcent
d'en relever la part d'Espaigne par dessus celle de Vostre
Majesté, dont est besoing de quelque ayde et de quelque
prompt entretènement pour y remédyer.</p>

<p>Les choses d'Irlande succèdent, à ceste heure, assez
heureusement à ceste princesse depuis la réduction du
comte d'Esmont, qui luy a remis cinq fortz entre mains.
Et le comte d'Essex en a gaigné deux ou troys, et en faict
réédiffyer quatre; dont demande, à présent, ung renfort
de soldatz, affin de les garnyr bien très toutz; et si, a prins,
à ce que j'entends, Briant Mac O'Nel, qui est escossoys,
prisonnyer. Et le susdict comte d'Esmont promect qu'il fera
bientost réduyre tout le païs à une bonne tranquillité soubz
l'obéyssance de la Royne d'Angleterre.</p>

<p>L'on dict qu'il est party de Flexingues une flote de dix
huict bons navyres de guerre pour aller courre la coste
d'Espaigne, et se retirer, puis après, en Brouage.</p>

<p>Il y a ung jeune homme, naguyères revenu de la Rochelle,
qui rapporte que M<sup>r</sup> de La Noue en est party, avec
quarante chevaulx, assez malcontant des habitants; bien
que les ministres font courir le bruict qu'il est allé, avec
troys centz chevaulx, recueillyr aultres troys ou quatre
centz chevaulx en Périgort, et six centz harquebouziers;
et qu'avec ces forces, et aultres qu'il pourra assembler, il
dellibère d'aller combatre M<sup>r</sup> de Montpensier, et secourir
ceulx qui sont dans Lusignan. Et sur ce, etc.</p>

<p class="right">Ce <span class="xs">VII</span><sup>e</sup> jour de janvier 1575.</p>

<p><span class="pagenum"><a id="Page_354"> 354</a></span></p>

<h2>CCCCXXVIII<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour de janvyer 1575.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">
Retards apportés à la négociation de la paix en France.&mdash;Démarches faites
auprès de M<sup>r</sup> de Méru par les protestans.&mdash;Mort du duc de Bouillon et du
cardinal de Lorraine.&mdash;État de la négociation de la paix.</p>

<p class="dest">Au Roy.</p>

<p>Sire, avec les honnestes propos d'amityé que j'ay tirés des
deux dépesches de Vostre Majesté, du <span class="xs">X</span><sup>e</sup> et <span class="xs">XIIII</span><sup>e</sup> du passé,
qui me sont arryvées le quatriesme et sixiesme d'estui cy,
j'ay mis peyne d'entretenir la Royne d'Angleterre, et ceulx
qui guident ses dellibérations, en la meilleure disposition que
j'ay peu; et ay, par là, assés faict suspendre les responces
qu'aulcuns s'efforçoient d'avoyr d'elle sur les présentz affères
qui se débatent en vostre royaulme; qui, avec bonnes
parolles, les a remys jusques après que, par la procheyne
légation que luy envoyerés, elle aura pu cognoistre comme
vous entendez de vivre avec elle. Il est vray, Sire, que
je sentz bien que, sur les difficultez que l'ambassadeur
d'Angleterre a escript qui se trouvoient si grandes, en la
paciffication de voz subjectz, que Vostre Majesté perdoit
quasy l'espérance de ne les pouvoir plus réduyre sinon par
la force, il a esté donné quelque parolle là dessus, qui a
beaucoup contanté les poursuyvans. Et a l'on mis en avant
je ne sçay encores bonnement quoy, sur la nouvelle qui
est arryvée de la mort de M<sup>r</sup> de Boillon<a name="FNanchor_3" id="FNanchor_3" href="#Footnote_3" class="fnanchor">[3]</a>, touchant ses deux
places de Sedan et de Jamays.</p>

<p><span class="pagenum"><a id="Page_355"> 355</a></span>
Et le cinquiesme de ce moys est arryvé, en ceste ville,
ung provençal, nommé Pierre Garnier, de Marseille, qui
monstre estre assés habille homme et homme d'affères;
lequel dict que, voyant la guerre en son pays, il avoit
volontiers prins l'occasion de s'en esloigner, soubz prétexte
de marchandise, et qu'il attandoit de bref ung navyre sien
qui luy estoit de grande importance. Et incontinent est
allé trouver M<sup>r</sup> de Méru, feignant toutesfoys d'estre homme
fort indifférent, et de n'avoyr poinct sceu que M<sup>r</sup> de Méru
fût icy, mais que, pour avoyr esté d'autresfoys fort cognu
de M<sup>r</sup> Dampville, il luy vouloit bien fère la révérance, et
luy a faict les forces de son dict frère fort grandes, de
vingt mille harquebusiers et troys mille chevaulx. Dont,
bientost après, le dict sieur de Méru est allé à Ampthoncourt
négocier quelque chose là dessus avec ceste princesse
et avec ceulx de son conseil; et, encores depuis, il y est
retourné, quand l'homme du docteur Dayl a esté arryvé,
avec la dépesche de son maistre, du <span class="xs">XXIX</span><sup>e</sup> du passé, par la
quelle il assure que M<sup>r</sup> le cardinal de Lorrayne estoit trespassé
le jour de Noël, qui a esté une nouvelle à ceulx cy
non mal agréable, à cause de la Royne d'Escosse, mais
j'assure fort que je n'en ay poinct de confirmation. Et
semble que le dict S<sup>r</sup> de Méru se prépare pour retourner
de bref en Allemaigne, et m'a l'on dict qu'il emmeyne
avecques luy le jeune Montgommery, frère puyné de celluy
qui s'en est retourné à la Rochelle avecques sa femme.</p>

<p>Le susdict ambassadeur d'Angleterre avoit desjà escript,
icy, du deppart des depputez de Languedoc, en une certeyne
façon qui faisoit assés doubter que vous desirissiés
la paix; mais j'ay faict voyr que nul ne debvoit trouver
estrange si aviez renvoyé les dictz depputez sans leur accorder
<span class="pagenum"><a id="Page_356"> 356</a></span>
celle convoquation qu'ilz demandoient estre faicte à
Nismes; car, oultre qu'elle tiroit les choses en longueur,
vous leur avez proposé d'autres expédientz qu'ilz n'avoient
poinct rejettez, lesquelz ilz estoient allez conférer avec
ceulx qui les avoient depputez, en intention d'incontinent
après vous venir retrouver, et que cepandant vous dellibériez,
avec les depputez de Monsieur le Prince, lesquelz
vous attendiez d'heure en heure, de disposer la matière
pour la fère venir à quelque bonne conclusion. Ce qui a,
de rechef, remis ceulx cy en l'opinyon de la paix. Et le
mesmes ambassadeur leur a escript que, depuis la mort
de M<sup>r</sup> le cardinal de Lorrayne, l'on en avoit plus d'espérance.
Et sur ce, etc.    <span class="i2">Ce <span class="xs">XIII</span><sup>e</sup> jour de janvier 1575.</span></p>

<h2>CCCCXXIX<sup>e</sup> DÉPESCHE</h2>

<p class="center">&mdash;du <span class="xs">XIX</span><sup>e</sup> jour de janvyer 1575.&mdash;</p>

<p class="center">(<i>Envoyée exprès jusques à Calays par Jehan Volet.</i>)</p>

<p class="hanging indent">
Injonction faite à l'ambassadeur d'intercéder vivement auprès d'Élisabeth
pour Marie Stuart.&mdash;Crainte qu'une pareille démarche ne soit inopportune.&mdash;Espoir
que la reine d'Écosse est pour le moment hors de danger.&mdash;État
de la négociation de la paix en France.&mdash;Promesses faites par Élisabeth
aux protestans de France et d'Allemagne.&mdash;Armemens préparés
secrètement à Londres.&mdash;Nouvelles de la Rochelle.&mdash;Négociation de la
paix dans les Pays-Bas.</p>

<p class="dest">Au Roy.</p>

<p>Sire, à ce premier chef de vostre dépesche, du <span class="xs">XX</span><sup>e</sup> du
passé, que j'ay receue le tréziesme d'estuy cy, par où Vostre
Majesté me mande que je m'opose au transport de la Royne
d'Escosse, je ne fauldray d'y satisfère, quand j'entendray,
par elle, ou que je sentiray, icy, qu'il en sera besoing, bien
<span class="pagenum"><a id="Page_357"> 357</a></span>
que nulle autre chose pourra estre prinse en pire part, ny
plus mal interprétée de la Royne d'Angleterre et des siens,
que l'instance que j'en pourray fère, parce qu'elle et eulx
ne sont de rien au monde si jaloux que de tout ce qui, au
nom de Vostre Majesté, vient estre dict ou faict en faveur
de ceste princesse. Néantmoins je n'obmettray rien de tout
ce qu'il vous plaist m'en commander avec la deue observance,
toutesfoys, qu'y sera requise, pour n'altérer rien de
voz affères par deçà. Dont je loue Dieu que, pour ceste
heure, il n'y fault rien fère; car il est desjà pourveu, si plus
grand accidant ne survient, qu'elle ne sera poinct changée
de la garde du comte de Cherosbery.</p>

<p>Et pour l'autre segond chef de vostre dicte dépesche,
j'ay mis peyne de fère voyr, icy, de quelle bénignité vous
avez commancé de tretter avec les depputez du Prince de
Condé, et combien vous desirez et avez bonne espérance
de mettre de bref la paciffication en vostre royaulme. Qui
vous promectz, Sire, que les aultres depputez des eslevez
de Languedoc ne furent pas plus tost départis d'Avignon,
sans avoyr rien faict, que les suppostz de la nouvelle religyon,
qui sont icy, n'allassent incontinent à Ampthoncourt,
devers la Royne d'Angleterre et devers ceulx de son conseil,
y estant lors M<sup>r</sup> de Méru, pour leur donner entendre
que, sur des difficultez non petites, et sur certeyne forme
d'articles qu'ilz leur monstreroient, toute l'espérance de la
paix estoit rompue, et que les eslevez se trouvoient sy
gaillards qu'ilz se mettroient bientost en campaigne; et
que, dans peu de jours, le Prince de Condé seroit prest de
descendre, avec de grandes forces, d'Allemaigne en France;
dont supplyoient la dicte Dame de se vouloir, à ce coup,
bien résoudre de leur donner, sinon ouvertement du secours
<span class="pagenum"><a id="Page_358"> 358</a></span>
d'hommes, aulmoins celle faveur de son royaulme, par mer
et par terre, que le temps et l'occasion leur pourroit admener
d'en avoyr besoing.</p>

<p>A quoy j'entends qu'elle leur a respondu qu'elle estoit
en bonne amityé et intelligence avec Vostre Majesté, et ne
leur pouvoit, pour ceste heure, rien promettre à vostre
préjudice, mais qu'elle se réservoit de leur fère une bien
plus expresse responce dans bien peu de moys, qu'elle auroit
veu comme vous dellibèreriez de demeurer avec elle, et
comme vous entendriez de demeurer avec eulx; et que, si
cepandant elle pouvoit estre moyen de quelque réconciliation
entre Vostre Majesté et eulx, elle offroit de s'y employer
de tout le pouvoir et moyen qu'elle en auroit. Et les
a ainsy renvoyez.</p>

<p>Néantmoins il se poursuyt tousjours une secrette dellibération
d'armer bon nombre de navyres, et de mettre jusques
à huict mille hommes dessus, par apparance d'en
vouloir secourir le Roy d'Espaigne, et Guoras s'en entremet
aulcunement; mais ceulx qui considèrent l'affère de
près jugent que c'est toute aultre chose qu'on couvre là
dessoubz. Dont je mettray peyne d'y avoyr l'&oelig;il le plus
ouvert qu'il me sera possible.</p>

<p>Deux jeunes hommes partys de la Rochelle le segond
de ce moys sont arryvez, n'y a que troys jours, en ceste
ville, avec quelque commission de passer en Ollande; et ont
apporté diverses dépesches à plusieurs, expéciallement à
M<sup>r</sup> de Walsingam, lequel s'est retiré pour ung moys en
ceste ville, affin de se fère panser de son accoustumée difficulté
d'urine. Et j'entends qu'ilz rapportent que le S<sup>r</sup> de
La Noue estoit retourné à la Rochelle, le <span class="xs">XXIX</span><sup>e</sup> du passé,
et pareillement le baron de Miraubeau, et le lieutenant de
<span class="pagenum"><a id="Page_359"> 359</a></span>
Poictiers en Brouage, ayantz fally à deux entreprinses,
pour lesquelles ilz estoient partys: l'une, de Zainctes, où
leurs eschelles pour estre trop chargées s'estoient rompues;
et l'autre, de S<sup>t</sup> Jehan d'Angely, où ceulx de dedans, qui
estoient de leur intelligence, pour l'espérance procheyne
de la paix n'avoient voulu interrompre leur repos, mais
que, si la guerre continuoit, ilz faysoient estat de s'en rendre
facillement maystres; et qu'ilz n'avoient, de plus près
que Barbesieux, approché Lusignan, estantz hors d'espérance
de le pouvoir secourir, de quoy ilz vouloient advertyr
ceulx de dedans, affin de prendre party, lesquelz estoient
en extrême nécessité de toutes aultres choses, ormis
de bled et de farine qu'ilz en avoient encores pour longtemps.
Et ont les dictz deux rochelloys assés déclaré que
ceulx de leur ville et les aultres eslevez de tout ce quartier
là inclineroient bien fort à la paix.</p>

<p>M<sup>e</sup> Wilson a escript, de Flandres, que les choses s'y
tournoient fort disposées à la paix, s'estant le grand commandeur
layssé entendre que le Roy, son Mestre, pourroit
condescendre de retirer les Hespaignols, et laysser à ceulx
de la nouvelle religyon la liberté de conscience sans exercisse,
et de remettre toutz les anciens privilèges du pays,
et confirmer le gouvernement de Ollande et Zélande au
prince d'Orange, et de luy rendre son filz qui est en Espaigne;
et qu'à cest effect il y avoit des depputés devers
le dict prince tant de la part de l'Empereur, comme entreméteur,
que ung du conseil d'estat du Pays Bas, pour en
dresser des articles. Et sur ce, etc.</p>

<p class="right">Ce <span class="xs">XIX</span><sup>e</sup> jour de janvier 1575.</p>

<p class="blockquote">
Je viens d'estre adverty que quelques cappitaynes et gentilzhommes
angloys, où y a des françoys meslez, s'apprestent à grand
<span class="pagenum"><a id="Page_360"> 360</a></span>
haste, comme de eulx mesmes, d'aller tanter quelque entreprinse
par dellà la mer. Dont je supplye très humblement Vostre Majesté
d'envoyer tout promptement refrayschir aulx cappitaynes et gouverneurs
de la frontière de deçà qu'ilz ayent à se tenir sur leurs
gardes.</p>

<h2>CCCCXXX<sup>e</sup> DÉPESCHE</h2>

<p class="center">&mdash;du <span class="xs">XXIIII</span><sup>e</sup> jour de janvyer 1575.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Continuation des armemens pour une entreprise secrète.&mdash;Vive recommandation
de l'ambassadeur en faveur du comte d'Oxfort qui passe en France.&mdash;Bruit
répandu à Londres d'une défaite essuyée par les catholiques dans
le Dauphiné.&mdash;Nouvelles des Pays-Bas.&mdash;Saisie de lettres qui paraissent
concerner Marie Stuart.</p>

<p class="dest">Au Roy.</p>

<p>Sire, suyvant l'advertissement dont, au pied de ma
dépesche du <span class="xs">XIX</span><sup>e</sup> du présent, j'ay faict mencion à Vostre
Majesté, comme aulcuns gentilshommes et cappitaynes angloys
s'apprestoient, comme d'eux mesmes, de fère une entreprinse
de par dellà la mer, j'ay mis peyne de le fère
sçavoyr aulx gouverneurs plus voysins d'icy, qui ont la
charge des places au long de la coste de deçà, lesquels
j'espère que s'en tiendront plus apperceus. Et en confirmation
de cella, je suis adverty que, toutes les nuictz,
l'on tire secrettement des armes et des monitions de guerre
de la Tour de Londres pour les envoyer ez portz, et les
distribuer aulx cappitaynes et soldatz qui sont volontayres,
et aulx vaysseaulx de l'entreprinse qui sont toutz de particulliers.</p>

<p>Il sembloit que le comte d'Oxfort deût estre le chef de
la dicte entreprinse, mais il prend ung aultre chemin,
<span class="pagenum"><a id="Page_361"> 361</a></span>
ayant tant faict qu'il a impétré de la Royne, sa Mestresse,
son congé pour aller fère un voïage en Italye; et dellibère
partir dans huict jours, et passer par France, faisant estat
de séjourner ung moys à Paris; et monstre, Sire, d'estre
grandement dévot à Vostre Majesté, ayant voulu suplyer la
Royne, sa Mestresse, de trouver bon qu'il se peût offrir
à vostre service, mais l'on l'a adverty que, parce qu'il est
notoyrement réputé fort partial pour la Royne d'Escosse
et nepveu du feu duc de Norfolc, qu'elle tiendroit cella
pour trop suspect; néantmoins il dellibère de bayser très
humblement les mains à Vostre Majesté, et ne refuser
d'obéyr à ce qu'il vous plerra luy commander. Et parce qu'il
est quasy le premier comte et grand chamberlan d'Angleterre,
et comme le premier de la noblesse du pays, et le
mieulx suivy et de trop plus d'espérance que nul aultre seigneur
du royaulme, il vous plerra, Sire, commander qu'il
luy soit faict quelque honneur et luy soit porté faveur et
respect, en passant par vostre royaulme; car, oultre
son mérite, toute l'Angleterre et ceste court mesmement
s'en sentiront infiniement gratiffiez. Les partisans de Bourgoigne
luy promettent qu'il aura charge au service du
Roy d'Espaigne, aussytost qu'il arryvera en Italye, et le
pressent d'aller trouver dom Johan d'Austria, ne luy manquant
lettres de banque et crédict, et deniers contantz,
pour fère une honneste despence par dellà; mais il monstre
d'avoyr plus d'inclination à vostre service qu'à celluy du
dict Roy d'Espaigne.</p>

<p>L'on a faict courir, icy, le bruict qu'il y avoit eu ung
gros rencontre en Daulfiné, où avoit esté, de chascun
costé, asprement combatu, avec si divers évènementz que
les vostres avoient eu du pire; et néantmoins Monbrun
<span class="pagenum"><a id="Page_362"> 362</a></span>
estoit demeuré prisonnyer. Ceulx de ceste court m'en ont
envoyé demander des nouvelles, mais je leur ay respondu
que je n'en avoys poinct.</p>

<p>Le ministre Feugré est depuis quatre jours retourné de
Hollande, duquel je ne puis encores bien descouvrir qu'est
ce qu'il rapporte de dellà, sinon qu'il assure que, succédant
ou ne succédant poinct la paix en Flandres, ceulx de
la Rochelle, premier que les gallères de Vostre Majesté
sortent de la rivière de Nantes, auront des navyres, de Ollande
et Zélande, assés pour suffire pour garder le hâvre
de Brouage, et leur rade de Chef de Boys.</p>

<p>M<sup>r</sup> de Méru continue de s'apprester pour retourner en
Allemaigne; néantmoins quelques françoys qui le suyvent
monstrent estre de l'entreprinse des Angloix. Le provençal
Pierre Grenier, de Marseille, dont, cy devant, je vous
ay faict de mencion, monstre de vouloir passer en Ollande,
et n'attend plus que le vent. Je ne sçay si c'est pour y
praticquer quelque chose ou pour y chercher son repoz;
mais, quoyqu'il se monstre personnage fort composé, il a
néantmoins négocyé avec ceulx qui s'entremettent des praticques.</p>

<p>J'entendz qu'il a esté surprinz à Barwyc des lettres en
chiffre, qui venoient ou à la Royne d'Escoce ou à moy;
de quoy il y a ung peu d'altération en ceste court: et a l'on
prins quelques ungs en ceste ville qui sont réputez serviteurs
secretz de la Royne d'Escosse, lesquelz l'on a mis
dans la Tour. Je ne sçay si cella produyra quelque autre
chose plus rigoureuse contre elle, mais je y pourvoyray du
meilleur remède qu'il me sera possible. Sur ce, etc.</p>

<p class="right">Ce <span class="xs">XXIV</span><sup>e</sup> jour de janvier 1575.</p>

<p><span class="pagenum"><a id="Page_363"> 363</a></span></p>

<h2>CCCCXXXI<sup>e</sup> DÉPESCHE</h2>

<p class="center">&mdash;du <span class="xs">XXIX</span><sup>e</sup> jour de janvyer 1575.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">
Continuation des armemens.&mdash;Secours d'argent envoyé d'Angleterre aux
protestans d'Allemagne.&mdash;Projets d'Élisabeth sur l'Écosse.&mdash;Réclamation
faite par l'ambassadeur au roi, en faveur des réfugiés de Rouen, afin d'obtenir
la restitution de leurs biens.&mdash;Instance auprès de la reine-mère
pour l'engager à faire donner satisfaction à la reine d'Angleterre.</p>

<p class="dest">Au Roy.</p>

<p>Sire, j'ay receu, le <span class="xs">XXIIII</span><sup>e</sup> de ce moys, deux dépesches
de Vostre Majesté, l'une du dernier du passé, et l'aultre du
second d'estuy cy, par lesquelles j'ay eu assés de quoy esclarcyr
les derniers bruictz qu'on faisoit courir du maulvais
succez des choses de Languedoc, et du peu d'espérance
de la paix; de quoy j'espère que, demain, je rendrai ceste
princesse plus capable de la vérité de ce qui en est, et
mieulx édiffyée de vostre intention vers elle, et de vostre desir
à la tranquillité de voz subjectz, et repos universel de la
Chrestienté, et encores de la particullarité de M<sup>r</sup> de Dampville,
qu'on ne s'est efforcé de le luy persuader; et n'obmettray
de luy relever d'autant plus la réputation et bon
progrès de voz affères qu'on met peyne de les luy représanter
bien bas et en ung fort maulvais estat; et feray, en
somme, tout ce qui me sera possible vers elle, que les
dellibérations et apprestz, que je voy fère par les siens,
demeureront interrompus, ou aulmoins que l'effaict n'en
aille que le moins que fère se pourra contre le service de
Voz Majestez.</p>

<p>L'armement, dont je vous ay cy devant escript, se continue
<span class="pagenum"><a id="Page_364"> 364</a></span>
toujours sans aulcun doubte, et pareillement le transport
des armes et des monitions vers les portz; et est advenu
que, depuis quatre jours, sous colleur d'ung festin, l'on a
mené essayer des armes dans la Tour de Londres à plus de
deux centz gentilshommes, comme pour une soubdeyne et
secrette entreprinse; de quoy j'ay prins ung peu d'allarme,
et en envoye présentement donner aulx gouverneurs
de voz places, qui sont plus voysins d'icy. Et d'ailleurs j'ay
entendu qu'on dresse secrettement ung party, avec aulcuns
marchands de ceste ville, pour fère remettre en Allemaigne
trente mille angelotz en espèce; de quoy j'ay mis gens
après pour approfondir à qui et comment le payement s'en
fera. Et me vient on aussy d'advertyr que ceulx de ce conseil
dellibèrent de proposer, avec invincibles argumentz, à
leur Mestresse, qu'elle doibt effectuer les praticques qui souvent
ont esté mises en termes: de conclurre une ligue avec
les Escossoys et s'attribuer la protection du jeune Prince
d'Escosse et de sa couronne, durant sa minorité, et luy
procurer le mariage d'une des filles d'Espaigne, en le déclarant
successeur de ce royaulme. Qui est cause, Sire,
que je supplye très humblement Vostre Majesté de fère
passer promptement en Escosse le gentilhomme qu'avez
dellibéré d'y envoyer résider, affin qu'il n'y laysse rien
passer qui soit au préjudice de vostre ancienne alliance de
dellà. Et sur ce, etc.    <span class="i2">Ce <span class="xs">XXIX</span><sup>e</sup> jour de janvier 1575.</span></p>

<p class="blockquote">
Aulcuns de voz subjectz de Normandye, qui sont icy, me sont
venus remonstrer que la cour du parlement de Roan, sans avoyr
esgard à la réservation portée par voz lettres patentes du <span class="xs">XXVII</span><sup>e</sup>
jour de décembre dernier, ny aulx attestations que, suyvant icelles,
je leur ay baillées de leurs paysibles déportementz, elle leur a faict
saysir leurs biens; et sur la main levée que leurs procureurs ont
demandée, elle les a renvoyez à Vostre Majesté. Dont je vous supplye
<span class="pagenum"><a id="Page_365"> 365</a></span>
très humblement, Sire, que, de tant qu'ilz ont la promesse de
Vostre Majesté, et que voz lettres patantes contiennent nomméement
leur réserve, qu'il vous playse mander, par seconde jussion, à
vostre dict parlement de Roan, de ne leur saysir leurs biens, et,
si saysis estoient, leur en fère la main levée. Et j'estime que cela reviendra
au bien et réputation de vostre service.</p>

<p class="dest">A la Royne</p>

<p>Madame, attandant les aultres choses que je pourray recueillyr
plus amples des propos que j'auray demain avec la
Royne d'Angleterre, je mande cepandant à Voz Majestez
celles qui me sont venues à notice, lesquelles je metz sommayrement
en la lettre que j'escriptz au Roy, vostre filz.
Et ne veulx rien adjouxter, icy, davantage sinon vous supplyer
très humblement, Madame, que, sur la dépesche que
mon secrettère vous a apportée, du <span class="xs">XXVIII</span><sup>e</sup> du passé, il vous
playse m'y fère avoyr bientost quelque responce, par laquelle
je puisse lever à ceste princesse toute la male satisfaction
que les fascheux rapportz, qu'on s'est efforcé de luy
fère de Voz Majestez, luy ont peu mettre en l'opinyon.</p>

<p>Et sur ce, etc.    <span class="i2">Ce <span class="xs">XXIX</span><sup>e</sup> jour de janvier 1575.</span></p>

<p><span class="pagenum"><a id="Page_366"> 366</a></span></p>

<h2>CCCCXXXII<sup>e</sup> DÉPESCHE</h2>

<p class="center">&mdash;du <span class="xs">IIII</span><sup>e</sup> jour de febvrier 1575.&mdash;</p>

<p class="center">(<i>Envoyée exprès jusque à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Questions faites par Élisabeth sur l'état des affaires de France.&mdash;Assurance
donnée par l'ambassadeur qu'il n'a point été livré de bataille
en Languedoc.&mdash;Nouvelles du siège de Livron.&mdash;Persévérance du roi à
desirer la paix.&mdash;Confiance que le prince de Condé partage ce desir.&mdash;Ignorance
de l'ambassadeur sur la déclaration attribuée au maréchal de
Danville.&mdash;Volonté du roi de conserver l'alliance avec Élisabeth.&mdash;Instances
pour qu'elle refuse les secours qui lui sont demandés par les rebelles.&mdash;Sollicitations
d'Élisabeth pour engager le roi à accorder la paix.&mdash;Offre
de sa médiation.&mdash;Nouvelles de la prise de Lusignan par M<sup>r</sup> de
Montpensier, et de divers assauts donnés à Livron.&mdash;<em>Avis à la reine-mère.</em>
Plaintes de l'ambassadeur sur le retard mis à lui envoyer de l'argent.</p>

<p class="dest">Au Roy.</p>

<p>Sire, il a esté facille, dimanche dernier, à Ampthoncourt,
de juger que je y venois desiré de la Royne d'Angleterre
pour luy compter des nouvelles de Vostre Majesté, et de
celles de voz affères; car, de tout le moys passé, elle n'en
avoit poinct ouy de bien vrayes, et le bruict en avoit semé
de si incerteynes que, monstrant d'estre bien fort ayse
qu'elle peût, à ceste heure, sçavoyr ce qui en estoit, après
s'estre soigneusement enquise de vostre santé et du bon
portement de la Royne, vostre mère, elle m'a incontinent demandé
de ces combatz et rencontres qu'on disoit estre advenuz
en Languedoc? Et des termes en quoy vous estiez de la paix?
Et où estoit M<sup>r</sup> le Prince de Condé? Et si les levées, qu'on
bruyoit si fort qu'il avoit toutes prestes en Allemaigne,
commançoient poinct de marcher? S'il estoit vray que le
mareschal Dampville eût faict une déclaration qu'elle avoit
<span class="pagenum"><a id="Page_367"> 367</a></span>
naguyères veue, ou bien si c'estoit chose supposée? Et si
vous approchiez poinct en çà, pour venir à vostre couronnation
et sacre? Se pleignant bien fort que son ambassadeur
estoit paresseux, ou bien que ses dépesches demeuroient
en quelque part arrestées, car elle ne pouvoit rien
entendre de luy.</p>

<p>Je luy ay respondu que ce que j'avoys à luy dire, de la part
de Vostre Majesté, estoit proprement la satisfaction des choses
qu'elle venoit de me demander; et que, grâces à Dieu, Voz
Majestez Très Chrestiennes estoient en bonne santé; et que
de rencontre ny combat il n'y en avoit poinct eu, parce que
les eslevez n'avoient poinct de forces en campaigne, ny de
quoy y en mettre pour s'opposer aulx vostres; et seulement
au siège de Livron, ayantz quelques gentilshommes de
bonne volonté voulu recognoistre la bresche, il y en avoit
eu de ceulx du dehors une vingtaine de blessez, mais beaucoup
plus grand nombre de ceulx de dedans; que, touchant
la paciffication, vous persévériez en ce qu'aviez
faict cognoistre à voz subjectz, et l'aviez manifesté à toute
la Chrestienté, que c'estoit la chose que plus vous desiriez
en ce monde, luy particullarisant l'article, que me faisiez
dans vostre lettre, des allées et venues des depputez, et
que vous luy promettiez bien que vous condescendriez à de
si bonnes et si honnestes condicions vers voz subjectz,
pour le faict de leurs consciences et pour leur repos, et
pour la seureté qu'ilz demandoient, qu'ilz ne les pourroient
refuzer, sinon qu'ilz voulussent du tout renoncer au respect
et révérance, et à la fidellité et subjection qu'ilz vous debvoient,
sans qu'il fût besoing pour cella d'assembler voz
Estatz, ainsy que les ministres, lesquelz ne cherchoient
que d'alonger les matières, et d'esjamber tousjours quelque
<span class="pagenum"><a id="Page_368"> 368</a></span>
chose sur l'authorité des princes, monstroient que,
indiscrètement et contre tout ordre, ilz les vouloient requérir,
car vous le feriez bien de vous mesmes;</p>

<p>Que M<sup>r</sup> le Prince de Condé estoit à Basle, inclinant bien
fort à la dicte paciffication, et ne hastoit guyères les levées
ny les forces d'Allemaigne; desquelles je voulois dire librement
à la dicte Dame que j'avoys opinyon qu'elles ne
bougeroient nullement, si elle, ou son crédit ou ses deniers
contantz, ne les faisoit marcher, comme je sçavoys
qu'elle en estoit fort pressée et fort sollicitée toutz les
jours, et que pourtant vous auriez occasion d'en imputer à
elle tout le mal, si, d'avanture, elles descendoient en
France;</p>

<p>Que je n'avoys poinct encores veue celle déclaration,
dont elle m'avoit parlé, de M<sup>r</sup> Dampville, laquelle pouvoit
estre aussytost supposée que vraye; mais, quoy qu'elle eût
ouy dire de l'occasion de son malcontantement, il estoit
certein, et Vous, Sire, l'affirmiez ainsy sur vostre honneur,
que ne luy aviez rien promis à Turin que ne luy eussiez
depuis invyolablement tenu. Dont ay fait peser à la dicte
Dame ce qu'il vous avoit pleu m'en escripre, et qu'en
effect il n'y avoit, ny ez actions ny ez intentions de Vostre
Majesté, rien que ce que convenoit d'avoyr à ung magnanime
et très excellent prince, et autant orné de toute vertu
qu'il y en eût jamays eu en France; et que Dieu vous avoit
faict si généreulx que vous ne pouviez estre vaincu par
force, et si clément qu'à peyne seriez vous jamays surmonté
de bénignité. Dont estant tel, et que d'autrefoys vous luy
aviez esté à elle dévot serviteur, et maintenant estiez devenu
son frère, je la supplyois qu'elle voulût nourrir une
bien bonne et germeyne amityé avecques vous, sellon que
<span class="pagenum"><a id="Page_369"> 369</a></span>
vous luy en rendriez une semblable très constante et perdurable
à jamays;</p>

<p>Et que desjà sur ce qu'elle m'avoit faict vous escripre,
le troysiesme de décembre, de la sincérité et droicture dont
elle dellibéroit de procéder vers vous, que vous veuillez tant
honnorer sa parolle, et y defférer si grandement, que ne
feriez difficulté de vous y commettre et vous y reposer
sans escrupulle ny meffiance quelconque; et que désormays
vous vous promettiez d'elle toutz les bons tours, de vrayement
bonne seur et bonne amye, que vous proposiez de
les luy rendre semblables de très bon frère et de très bon
amy, et de ne deffallir d'aulcun bon et honnorable office
que verriez pouvoir fère pour elle, qui fût digne de sa
grandeur et non indigne de la vostre, ainsy qu'ung gentilhomme
de bonne qualité que faysiez desjà préparer pour
l'envoyer visiter, aussytost que seriez, pour vostre sacre et
corronnation, arryvé à Reyms, envyron la my febvrier, le
luy tesmoigneroit davantage. Qui ay bien voulu, Sire, luy
fère ceste expression de vostre bonne intention vers elle,
affin de m'oposer à ceulx qui s'efforçoient de luy préoccuper
et engager la sienne contre vous.</p>

<p>A quoy elle m'a respondu qu'elle estoit de tant plus ayse
d'entendre la bonne disposition de Voz Très Chrestiennes
Majestez qu'on luy avoit rapporté que la Royne, vostre
mère, estoit bien malade, dont elle prioit Dieu de bon
cueur pour le bon portement de toutz deux; qu'elle avoit
playsir que ceulx qui avoient publyé ces combatz et deffaictes
de Languedoc fussent trouvez menteurs, et voudroit
de bon cueur qu'il y eût desjà abstinence d'armes,
affin que les nouvelles playes ne rendissent celles du passé
incurables;</p>

<p><span class="pagenum"><a id="Page_370"> 370</a></span>
Que, de plus en plus, elle louoit et approuvoit vostre
saincte dellibération de vouloir apayser les troubles de vostre
royaulme par la voye de douceur, et qu'en cella sentoit
elle de vous porter tant plus de bienvueillance par dessus
toutz les aultres princes ny princesses de vostre alliance,
que plus que nul d'eulx elle desiroit de bon cueur que,
establissant très bien vostre règne, vous espargnissiez le
sang et la vye et la désolation de ceulx qui, de l'un et de
l'aultre costé; sont toutz vostres;</p>

<p>Que j'avoys tort de la vouloir tant sonder, comme je
faisois, sur le secours que les pouvres protestantz cherchoyent
d'avoyr de leurs frères d'Allemaigne, car elle ne
me sondoit pas de celluy que vous y pourchassiez; et qu'elle
ne vouloit nyer qu'elle n'y eût du crédict assez, mais que
vous cognoistriez aussy bien qu'avoit faict le feu Roy,
vostre frère, que jamays les Roys de France n'avoient
trouvé tant d'amityé en la couronne d'Angleterre que quand
elle l'avoit tenue; et que, de tant auriez vous plus grand
preuve d'elle, qu'elle estoit à toute heure infinyement tentée
et sollicitée contre vous;</p>

<p>Qu'elle ne doubtoit que les ministres ne demandassent
la tenue des Estatz, et que, possible, ilz n'eussent
supposé celle déclaration de M<sup>r</sup> Dampville; car, puisqu'ilz
s'eslevoient jusques à vouloir pénétrer ez secretz de
Dieu au ciel et en ses jugementz, ilz s'atribuoient encores
plus licentieusement de s'entremettre des trônes des princes
en terre, mais qu'il n'y avoit poinct de besoing d'Estatz,
là où vous mesmes pouviez bien pourvoir; et qu'elle tenoit
le mareschal Dampville pour ung si gentil chevalier et
si loyal serviteur, à l'exemple de ses prédécesseurs, à vostre
couronne, et si expéciallement dévot à Vostre propre Majesté
<span class="pagenum"><a id="Page_371"> 371</a></span>
qu'elle ne faysoit doubte qu'il ne se rengeast facillement
à tout ce que luy commanderiez, pourveu que ne
cherchissiez la ruyne de luy ny celle de ses frères.</p>

<p>Et puis est retournée aulx levées d'Allemaigne, et comme
princesse fort pressée de fournir deniers, ou d'employer
son crédict, ou de fère quelque aultre résolution, à son
regret, contre Vostre Majesté, m'a dict que, pour Dieu,
elle vous prioit de fère la paix, car aultrement vous ne
pourriez éviter beaucoup de grands inconvénientz; et que,
si aviés besoing de quelque prince estrangyer, de vostre alliance,
qui s'en meslât, parce que maintesfoys les parties
mesmes n'ozoient proposer tout ce qu'elles desiroient,
qu'elle ne vouloit pas entreprendre de s'y offrir, mais que,
si Vostre Majesté l'avoit agréable, c'estoit bien l'&oelig;uvre
aujourdhuy de ce monde à quoy elle s'employeroit le plus
volontiers, et pouviez estre très assuré qu'elle vous y considèreroit
en tout et partout ainsy Roy et Maistre comme
elle desiroit demeurer Royne et Mestresse sur ses subjectz;
et que, sur ce que je luy avoys déduyt de vostre bonne et
constante amityé vers elle, qui estoit ce qui l'avoit, plus
que tout le reste, souveraynement contantée, qu'elle vous
en remercyoit de tout son cueur, et sçavoit qu'entre les
particulliers mesmes les loix de l'amityé estoient vénérables
et dignes de grande observance, mais qu'elles l'estoient
davantage sans comparayson entre les princes, parce
que, des bons effectz qui en provenoient, ilz en demeuroient
entre eulx très contantz, et si, leurs communs subjectz en
sentoient de très grandes commodictez; et que, s'il estoit
intervenu là dessus quelque première coulpe entre vous et
elle, qu'elle ne l'avoit nullement commise, et que sans
doubte ce ne seroit aussy elle qui commanceroit de
<span class="pagenum"><a id="Page_372"> 372</a></span>
commettre la segonde; et qu'elle avoit grand plaisir que
vous approchissiez à Reyms pour vostre coronnation et
sacre, d'où celluy que luy envoyeriez seroit le très bien
venu, et qu'elle mettroit peyne de le vous renvoyer
contant.</p>

<p>Qui est en substance ce que, pour ceste foys, j'ay recueilly
des propos de la dicte Dame, remettant ce qu'il y
pourroit avoyr de surplus à la procheyne dépesche, parce
que ceste cy est desjà trop longue. Et sur ce, etc.</p>

<p class="right">Ce <span class="xs">IV</span><sup>e</sup> jour de febvrier 1575.</p>

<p class="blockquote">
M<sup>r</sup> de Walsingam me vient de mander la reddition de Lusignan à
M<sup>r</sup> de Montpensier par composition, moyennant ostages qu'il a baillez
pour la tenir; et qu'il a esté donné trois assautz à Livron qui ont
esté bravement soustenuz, où le cappitayne de la place est mort,
mais que soubdain il y en a esté subrogé ung autre, et que deux centz
soldatz de la part des eslevez y sont entrez.</p>

<p class="header">ADVIZ, A PART, A LA ROYNE MÈRE.</p>

<p>Parce que c'est icy le <span class="xs">VIII</span><sup>e</sup> moys que je n'ay receu nul argent, et
que je vis sur le crédit que me faict le S<sup>r</sup> Acerbo avec gros intérest,
et que le S<sup>r</sup> Sardiny luy a escript qu'il ne peut acquitter les mandementz
dont M<sup>r</sup> le trésorier de l'espargne m'a dressé sur luy, parce
qu'il ne reçoit, ce dict il, rien des assignations que Voz Majestez luy
ont bayllées, je suys sur le poinct d'estre habandonné du dict
S<sup>r</sup> Acerbo, et d'estre pressé de ce que desjà je luy doibs; et que je
seray contrainct de cesser ma mayson, avec beaucoup de honte et
avec détriment du service de Voz Majestez. Dont je vous supplye très
humblement, Madame, commander au dict trésorier de l'espargne
qu'il me vueille fère payer d'iceulx mandementz qu'il m'a desjà
bayllés, ou m'en assigner de meilleurs, et qu'il mande que mes deniers
ne soient plus retardez, car Vostre Majesté sçayt que je suis
par trop pauvre pour pouvoir advancer.
<span class="pagenum"><a id="Page_373"> 373</a></span></p>

<h2>CCCCXXXIII<sup>e</sup> DÉPESCHE</h2>

<p class="center">&mdash;du <span class="xs">X</span><sup>e</sup> jour de febvrier 1575.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Favorable disposition d'Élisabeth à l'égard de la France.&mdash;Conférence de
l'ambassadeur avec Leicester.&mdash;Nécessité de faire en France quelque démonstration
d'amitié.&mdash;Vive intercession pour qu'il soit satisfait à la
plainte de M<sup>r</sup> Warcop.&mdash;Bruits répandus par les protestans pour exciter
Élisabeth à la guerre.&mdash;Nouvelles d'Écosse.&mdash;Mesures prises pour déchiffrer
les lettres saisies, adressées à Marie Stuart.</p>

<p class="dest">Au Roy.</p>

<p>Sire, les propos d'entre la Royne d'Angleterre et moy,
desquelz j'ay donné compte à Vostre Majesté par ma dépesche
du <span class="xs">IIII</span><sup>e</sup> du présent, ont esté de quelque moment à
quiéter ung peu l'esprit de la dicte Dame contre la violence
des malcontantz et passionnez qui s'efforçoient de l'agiter
infinyement et de l'irriter contre vous: car, depuis ce temps,
elle a tousjours montré qu'elle avoit reprins nouvelle confiance
de vostre amityé, et qu'elle vouloit qu'il demeurât
en elle d'incliner ou de n'incliner pas à leurs instances,
jusques à ce qu'elle vît plus avant comme vous procèderiez
vers elle. De quoy ceulx de son conseil ont esté fort esbahys,
et aulcuns d'eux bien malcontantz; mais le comte
de Lestre, qui monstre d'en avoyr plaisir, m'a dict que ce
ne m'estoit chose fort difficile en l'endroit de la dicte Dame,
laquelle avoit bonne opinyon de moy et croyoit que je ne
négocyois nullement faulx avec elle, de luy persuader ce
qu'elle desiroit le plus en ce monde: qui estoit de se réputer
aymée et bien volue de Voz Majestez Très Chrestiennes;
et que, par les mesmes raysons qu'elle avoit apprinses
en cella de moy, elle s'estoit efforcée de vaincre
<span class="pagenum"><a id="Page_374"> 374</a></span>
celles que son propre conseil luy avoit admenées au contrayre,
et de surmonter les argumentz desquels les princes
d'Allemaigne s'estoient efforcez de luy dessiller les yeulx
sur les dangereuses dellibérations qu'ilz disoient estre de
longtemps faictes, et se fère encores de présent, contre elle,
en France, pour les exécuter, aussytost que Vostre Majesté
aura ung peu desmellé ses affères; et qu'ilz luy reprochoyent
que non seulement elle procédoit avec peu d'advis,
mais avec quelque forme d'injustice contre le bien de sa
couronne, de ne se prévaloyr du temps et de l'occasion,
et des advantages, que Dieu luy offroit, qui estoient si évidentz
que, quand Vous, Sire, seriez beaucoup plus fort,
et elle moins puissante, que l'ung et l'autre n'estes, qu'encor
vous pourroit elle maintenant assez nuyre; et que,
voyant le dict comte que, nonobstant cella, elle se rendoit
de plus en plus confidente et toute assurée de vostre amityé,
qu'il vous supplioyt que volussiés adjouxter aulx bonnes
parolles et promesses, que luy faisiez donner, quelques bons
effectz, qui fussent semblables, affin que, par iceulx, luy
et ceulx qui luy adhéroyent, en la dévotion et servitude
qu'il vous porte, peussent confirmer la dicte Dame en sa
bonne opinyon, et rabatre à aulcuns d'auprès d'elle celle
qu'ilz avoient au contrayre;</p>

<p>Et que, pour le présent, il me vouloit ramantevoyr ce
qu'elle mesmes m'avoit dict du faict de M<sup>e</sup> Warcop, gentilhomme
singullièrement aymé et bien voulu d'elle, que,
suyvant la promesse qu'en aviez faicte à milord de North,
et l'ordonnance que le dict Warcop a devers luy, signée
de vostre main, dez qu'estiez devant la Rochelle, il vous
plaise luy fère avoyr rayson de ce navyre de bled qui luy
fut lors prins pour avitayller vostre camp; chose, Sire,
<span class="pagenum"><a id="Page_375"> 375</a></span>
qui, à la vérité, m'a esté aultant expressément recommandée
de la dicte Dame que nulle aultre, depuis que je suis
en ceste charge; et que je debvois considérer que ceulx qui
luy remettoyent en avant l'intelligence du Roy d'Espaigne,
pour la réfroidir de la vostre, avoient de quoy luy représanter,
toutz les jours, quelque nouvelle gratiffication
du grand commandeur de Castille vers elle et ses subjectz;
et qu'il vous supplioyt aussy, Sire, la fère esclarcyr
d'ung advis qu'on luy avoit donné qu'il y avoit
mandement de Vostre Majesté, en Bretaigne, de fère tenir
des navyres prestz pour trajetter bientost des forces en
Escosse; et, au reste, que ne prolongissiez plus de l'envoyer
visiter, car l'on en arguoyt desjà une fort froide et
mal fondée amityé de vostre part.</p>

<p>Sur lesquelles choses j'ay mis peyne de rendre le dict
comte bien édiffyé, et de le remplyr de toute bonne espérance
de Vostre Majesté, s'estant nostre propos terminé par
une fort expécialle recommandation, que je luy ay faicte, des
affères de la Royne d'Escosse; en quoy je ne l'ay trouvé
mal disposé. Et si, ay cognu qu'il n'y a pour le présent,
en cest courte, rien de mal ordonné contre elle.</p>

<p>Or, ayant ainsy ramené la Royne d'Angleterre à meilleure
disposition vers Vostre Majesté, et pareillement le dict comte,
qui le lendemain est allé, pour dix jours, en sa maison de
Quilingourt; et ayant, possible, par là, avec la nouvelle de
la reddition de Lusignan, accroché les meilleures et les plus
procheynes espérances de ceulx qui sont icy poursuyvantz,
ilz se sont advisé de publier aussitost, affin de ralumer le
cueur à la dicte Dame et à ceulx de son conseil, qu'on
avoit descouvert que les propos de paix, du costé de Vostre
Majesté, estoient simulez et pleins de fraude, et que M<sup>r</sup> le
<span class="pagenum"><a id="Page_376"> 376</a></span>
Prince de Condé armoit à furie pour entrer bientost en
France avec douze mille chevaulx, et qu'après troys assautz
soubstenus par ceulx de Livron, Vostre Majesté en
avoit faict lever le siège pour admener toutes ses forces
par deçà, et que deux cornettes de voz reytres s'estoient
tournées du costé des eslevez: auxquelles choses, lesquelles
j'estime pour la pluspart controuvées, je mettray peyne,
par la première dépesche qui me viendra de Vostre Majesté,
d'y oposer la vérité que m'en manderez.</p>

<p>Il est naguyères arryvé ung courrier d'Escosse, par lequel
le comte de Morthon a envoyé certayne déposition,
qu'il a tiré d'ung des gens de M<sup>r</sup> de Glasgo et d'ung autre
de M<sup>r</sup> de Roz, avec les chiffres qu'il leur a surprins; et
l'on a mis, icy, ung jeune homme, qui est réputé serviteur
secret de la Royne d'Escosse, dans la Tour de Londres,
pour le contraindre de les déchiffrer. Je ne sçay encores ce
qui en résultera. Sur ce, etc.</p>

<p class="right">Ce <span class="xs">X</span><sup>e</sup> jour de febvrier 1575.</p>

<h2>CCCCXXXIV<sup>e</sup> DÉPESCHE</h2>

<p class="center">&mdash;du <span class="xs">XVII</span><sup>e</sup> jour de febvrier 1575.&mdash;</p>

<p class="center">(<i>Envoyée exprès jusques à Calais par Jehan Mounyer.</i>)</p>

<p class="hanging indent">
Annonce d'audience.&mdash;Instances des protestans d'Allemagne auprès d'Élisabeth.&mdash;Continuation
des armemens.&mdash;Explications transmises à l'ambassadcur
sur les propos rapportés par lord de North.</p>

<p class="dest">Au Roy.</p>

<p>Sire, demain, Dieu aydant, je verray la Royne d'Angleterre,
à Richemont, pour luy fère bien entendre les
particullaritez de l'honneste responce que Vostre Majesté,
<span class="pagenum"><a id="Page_377"> 377</a></span>
par la dépesche du <span class="xs">XXIIII</span><sup>e</sup> du passé, m'a commandé de luy
fère, touchant les fascheux rapportz de milord de North,
qui pense bien qu'elle jugera que les choses n'eussent peu
passer plus dignement de vostre costé, ny avec plus d'honneur
pour elle, ainsy que la sage déduction et bien ordonnée
de vostre lettre luy en manifestera la vraye vérité; et
le tout y est si bien et si proprement comprins, que je n'auray
à y rien adjouxter du mien, sinon que, possible, je y
mette quelque mot, non pour plus grande satisfaction de
la dicte Dame, mais pour en tirer encores quelqu'une
d'elle pour Voz Très Chrestiennes Majestez. Et après que
j'auray bien recueilly ce qu'elle m'aura dict là dessus et
sur le propos que je luy tiendray davantage de voz présentz
affères, je vous en feray, par mes premières, ung
plus ample récit; ayant à vous dire cependant, Sire, que,
du costé d'Allemaigne, et de la part des eslevez de vostre
royaulme, se poursuyt, icy, avec plus vifve instance que
jamays, une prompte provision pour continuer et maintenir
la guerre. Et je sentz bien qu'on leur faict, peu à peu,
filer les responces, sans leur accorder ny leur refuser aussy
ce qu'ilz demandent, mais l'on les entretient en bonne espérance,
et mesmes l'on leur propose comme présant, et
qui se trouvera bien prest au besoing, la pluspart de ce
qu'ilz pourchassent, attandant de voyr comme procèdera
le propos de paix, après que les depputez auront esté, de
rechef, devers Vostre Majesté, et ce qui résultera de la
venue du gentilhomme qu'envoyerés pour visiter la dicte
Dame. Cepandant ce que je vous ay cy devant mandé, de
l'armement de deçà, se poursuyt tousjours avec la description
des hommes; et a l'on faict venir aulcuns cappitaynes,
qui estoient en Irlande, pour dresser, icy, des compagnyes
<span class="pagenum"><a id="Page_378"> 378</a></span>
affin d'aller en ceste expédition, n'y ayant, à présent,
au dict pays d'Irlande, depuis la réduction du comte
d'Esmont, guyères de contradiction à l'obéyssance de ceste
princesse; et mesmes que ung Artus Maurice, qu'on avoit
suspect, a esté naguyères resserré, et luy faict on son
procès.</p>

<p>M<sup>r</sup> de Méru est encores icy, qui va quelquefoys en ceste
court, et les ministres traictent ordinayrement avecques luy
et il se tient prest pour retourner bientost en Allemaigne;
mesmes il fût party plus d'ung moys a, sans quelque advertissement
qui luy vint de France, sur le poinct de son
partement, et aussy qu'il semble qu'il attande la responce
que ceste princesse va ainsy temporisant pour l'aller apporter
luy mesmes à M<sup>r</sup> le Prince de Condé.</p>

<p>J'entendz que, depuis cinq ou six jours, l'admiral d'Angleterre
a envoyé des officiers de la marine visiter les
grands navyres de la dicte Dame, comme pour commancer
de les apprester pour ce printemps. J'auray l'&oelig;il à ce qui
s'y fera. Et persévérantz ceulx, qui portent, icy, le party
de Bourgoigne, au renouvellement de l'amityé de ceste
princesse avec le Roy d'Espaigne, ilz sont fort après à
pourchasser que nouveaulx ambassadeurs soient envoyez
pour résider près de l'ung et de l'aultre prince. Sur ce, etc.</p>

<p class="right">Ce <span class="xs">XVII</span><sup>e</sup> jour de febvrier 1575.</p>

<p class="dest">A la Royne</p>

<p>Madame, je mettray peyne d'exprimer bien à la Royne
d'Angleterre, et de ne luy obmettre ung tout seul poinct de
ce que le Roy, vostre filz, et Vostre Majesté, par voz lettres
du <span class="xs">XXIIII</span><sup>e</sup> du passé, me commandés de luy dire touchant
les maulvais rapportz que milord de North luy a
<span class="pagenum"><a id="Page_379"> 379</a></span>
faitz à son retour de France; et j'espère que la vérité du
faict luy fera avoyr regret de s'estre trop tost esmeue du
mensonge, et qu'elle se prendra à son ambassadeur de
l'erreur qu'il a commis en matyère de si grande conséquence
et entre si grandes princesses, comme sont Voz
Majestez. Et encores, Madame, que n'ayez jugé d'estre
aulcunement expédient d'escripre à la dicte Dame de
vostre main, affin de n'user d'interprétation ny d'excuse,
là où il n'en est besoing, si ne laysse la satisfaction que
luy donnez par les lettres qu'il vous a pleu m'addresser,
d'estre si ample, qu'elle aura occasion d'en avoyr tout contantement;
et je feray tout ce qu'il me sera possible qu'elle
viegne aussy, de son costé, à vous satisfère de ce qu'elle
n'a mieulx examiné le faict, plus tost que de s'en courroucer.
Et sur ce, etc.</p>

<p class="right">Ce <span class="xs">XVII</span><sup>e</sup> jour de febvrier 1575.</p>

<h2>CCCCXXXV<sup>e</sup> DÉPESCHE</h2>

<p class="center">&mdash;du <span class="xs">XXI</span><sup>e</sup> jour de febvrier 1575.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Satisfaction d'Élisabeth sur les explications qui lui ont été données
au sujet des propos rapportés par lord de North.&mdash;Menées des protestans
sur lesquelles l'ambassadeur attend de nouveaux renseignemens.&mdash;Affaires
d'Écosse.&mdash;Nécessité d'envoyer promptement un agent français dans ce
pays.&mdash;Nouvelle du sacre et du mariage du roi.</p>

<p class="dest">Au Roy.</p>

<p>Sire, j'ay apporté de la satisfaction beaucoup de vostre
lettre, du <span class="xs">XXIIII</span><sup>e</sup> du passé, à la Royne d'Angleterre, et en
ay aussy rapporté beaucoup d'elle pour Voz Très Chrestiennes
Majestez, ainsy que ce qui s'est passé entre elle et
<span class="pagenum"><a id="Page_380"> 380</a></span>
moy vous le pourra tesmoigner par mes premières, ès
quelles je vous en feray l'entier récit avec d'autres choses
que j'ay ung peu esclarcyes, que je suis après à les recueillyr,
sellon qu'il est expédiant qu'elles viennent à la
notice de Vostre Majesté, affin que puissiez mieulx juger
comme elles pourront, ou peu ou beaucoup, importer à
vostre service. Et je feray cependant, comme j'ay faict
tousjours, tout ce qu'il me sera possible pour traverser les
affères de ceulx qui pourchassent, icy, les moyens de traverser
les vostres. Et j'estime de les leur avoyr desjà beaucoup
retardez; mais ilz y sentent je ne sçay quelle espérance
(et je crains bien, si la paix ne succède, qu'elle ne
leur sera vayne), qui les y faict instamment persévérer;
dont les quatre ministres, qui sont préposez en ceste ville,
pour le conseil d'estat de ceulx de la nouvelle religyon
de France et de Flandres, ayant esté, par diverses foys, en
ceste court, et conféré avec M<sup>r</sup> de Walsingam et avec
M<sup>e</sup> Randolphe et M<sup>e</sup> Quillegreu, et aultres de leur faction,
sont, il y a six jours, depuis le matin jusques au soyr,
tousjours après à dresser quatre grosses dépesches, qui
sont, l'une pour France, l'autre pour Ollande, la troysiesme
pour Allemaigne et la quatriesme, de quoy je suis fort esbahy,
pour Escosse; et font tenir prestz des hommes d'affères
et propres à négotier, pour les aller porter; lesquelz
n'attandent plus, à ce que j'entendz, de partir, sinon que
M<sup>r</sup> de Méru, avec lequel les dictz ministres communicquent
ordinayrement, ayt esté encores une foys devers
ceste princesse, et soit de retour avec une plus entière responce
qu'ilz n'ont eu encores d'elle; mais l'audience luy
a esté desjà remise deux foys, et je ne sçay qu'est ce qu'il
impètrera à la troysiesme.</p>

<p><span class="pagenum"><a id="Page_381"> 381</a></span>
Le filz ayné de milord de Sethon est venu trouver le
comte de Lestre à Quilingourt avec des lettres de recommandation
de son père, et d'aultres lettres bien fort favorables
du comte de Morthon, et monstre qu'il veut suyvre
quelque temps ceste court d'Angleterre; ce que je ne puis
avoyr sinon beaucoup suspect, considéré mesmement que
son père a tousjours esté tenu pour catholicque et très
parcial serviteur de la Royne d'Escosse, sa Mestresse;
dont faut dire qu'il y a quelque secrette praticque, qui se
mène là dessoubs, depuis la mort du duc de Chastellerault,
lequel est naguyères décédé, et que milord Glaude son filz
se trouve à présent gendre du dict milord de Sethon. Ung
messager qui avoit apporté de mes lettres aulx seigneurs
de dellà est revenu sans me rapporter nulle responce par
escript, mais il m'a dict, de bouche, ce que je réserve de
vous mander bientost par ung des miens qui, de bouche
aussy, le vous dira; car ilz me prient de ne le vous poinct
escrire. Tant y a qu'il me tarde beaucoup de sçavoyr que
le personnage qu'avez ordonné pour aller résider au dict
pays y soit arryvé, car il pourra obvier à plusieurs inconvénientz
que la longue absence de voz ambassadeurs y
pourroit avoyr causez; estant, au reste, Sire, merveilleusement
en peyne du bruict qu'on faict courir, icy, de vostre
indisposition, laquelle ilz disent que vous a arresté en chemin
et vous a retardé de venir à vostre sacre. Je fay bien
dévote prière à Dieu qu'il en soit aultrement. Et sur ce, etc.</p>

<p class="right">Ce <span class="xs">XXI</span><sup>e</sup> jour de febvrier 1575.</p>

<p class="blockquote">
Comme je fermoys la présente, l'on m'a adverty qu'ung courrier
de M<sup>r</sup> le docteur Dayl vient de passer vers Richemont, qui porte la
nouvelle du sacre et couronnement, et du mariage de Vostre Majesté,
de quoy je loue Dieu. Il y mesle je ne sçay quel rencontre en
<span class="pagenum"><a id="Page_382"> 382</a></span>
Languedoc, où M<sup>r</sup> d'Uzez a heu du pire. J'espère qu'il ne sera
ainsy.</p>

<p class="dest">A la Royne</p>

<p>Madame, les choses n'eussent peu passer avec plus de
satisfaction de la Royne d'Angleterre, ny dont vous en eussiez
peu tirer plus largement d'elle, sur la faute que milord
de North avoit commise entre Voz deux Majestez, ainsy
qu'elles ont esté conduictes par l'ordre que m'avez commandé
d'y tenir. Qui espère, Madame, que Vostre Majesté
aura plésir d'en entendre le discours, lequel, parce qu'il
contient des diversitez qui sont assez considérables, et qui
conviennent avec d'autres choses que je suis après à tirer
d'aylleurs, je réserve de vous mander le tout ensemble par
mes premières, avec ung des miens qui vous en récitera ce
qui seroit ou malaysé ou trop long de le vous mander par
escript. Et cepandant je vivray en peyne du bruict qu'on
faict courir icy de l'indisposition du Roy jusques à ce qu'il
plerra à Dieu m'en fère ouyr de meilleures nouvelles,
et aussy de quelque différant qu'on publye estre advenu
entre le Roy de Navarre et M<sup>r</sup> de Guyse, jusques avoyr
mis la main a l'espée l'ung contre l'aultre; mais j'espère
que ces nouvelles seront semblables à plusieurs aultres,
yssues de mesme bouticque, qui se sont trouvées faulces,
ainsy que j'en prie Dieu de bon cueur. Et sur ce, etc.</p>

<p class="right">Ce <span class="xs">XXI</span><sup>e</sup> jour de febvrier 1575.</p>

<p class="blockquote">
Ceste lettre estoit escripte et signée quand le courrier est passé
qui porte l'heureuse nouvelle du sacre et couronnement et mariage
du Roy, vostre filz, dont je loue Dieu de bon cueur.</p>

<p><span class="pagenum"><a id="Page_383"> 383</a></span></p>

<h2>CCCCXXXVI<sup>e</sup> DÉPESCHE</h2>

<p class="center">&mdash;du dernier jour de febvrier 1575.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">
Détails de la précédente audience.&mdash;Déclaration du roi de la fausseté des propos
rapportés par lord de North.&mdash;Satisfaction d'Élisabeth de cette déclaration.&mdash;Protestation
de sa part qu'elle n'a voulu faire aucune offense à la
reine.&mdash;Plainte d'Élisabeth du silence gardé par la reine-mère à ce sujet.&mdash;Communication
de la lettre écrite par Catherine de Médicis à l'ambassadeur.&mdash;Explications données par Élisabeth.&mdash;Assurances qu'elle veut maintenir
l'amitié avec la reine-mère et le roi.</p>

<p class="dest">Au Roy.</p>

<p>Sire, j'ay esté bénignement et fort bien ouy de la Royne
d'Angleterre sur ce que je luy ay dict que jamays chose
n'estoit tant venue hors l'opinyon, ny contre l'opinyon de
Vostre Majesté et de la Royne, vostre mère, que d'avoyr
entendu que milord de North luy eût peu fère ung tout seul
maulvais rapport de vous deux; car pensiez luy avoyr donné
argument de luy en fère plusieurs bons de la droicte et cordialle
amityé que luy portiez, et de ce que, plus que nuls
aultres ses alliés, vous l'aviez, autant et possible plus en
honneur et respect que nul aultre prince ny princesse de
vostre alliance; et que cella vous avoit beaucoup troublez
de voyr que voz bonnes euvres, voyre les meilleures et les
plus pures et les plus courtoyses, dont vous estiez peu advizer
vers son ambassadeur, pour honnorer la dicte Dame
et honnorer la ligue et confédération qu'aviez avec elle,
et la magniffyer devant tout le monde, avec, possible, la jalousye
des aultres princes chrestiens, fussent non seulement
tenues en peu de compte, mais eussent esté calompnyées
et convertyes en une matière d'offance et de courroux; à
quoy ne se pouvoit fère que n'eussiez beaucoup de regret,
<span class="pagenum"><a id="Page_384"> 384</a></span>
et que ne vous pleignissiez à elle d'elle mesmes, d'avoyr
voulu recepvoyr une si male impression de vous, voyre de
l'avoyr escoutée, ou mesme d'avoyr souffert qu'elle luy eût
esté rapportée; car, encor que toutz deux vouliez librement
confesser que vous mériteriez mille et mille indignitez
contre vous, si vous aviez faicte ceste cy, dont est question,
contre elle, ny contre la mémoyre du feu Roy, son
père, si debvoit elle avoyr ainsy jugé de Voz Majestez,
comme de princes qui n'estiez ny si mal honnorables, ny
si mal nays, ny si imprudentz, que d'avoyr jamays commis
une telle erreur que celle là, qui eût esté par trop grande;
et que ne sçaviez comme penser de l'amityé qu'elle vous
avoit promise, car vous trouveriez très mal appuyez si elle
s'esmouvoit ainsy de si légers rapportz, et qu'il faudroit
bien qu'allissiez chercher ailleurs d'autres amityez qui fussent
mieulx fondées et mieulx qualiffyées que la sienne;
bien avois je mis peyne, en vous tesmoignant son courroux,
de vous mander, par mesmes moyen, comme elle s'estoit
modérée, et comme, enfin, elle mesmes avoit parlé pour
vous et pour la Royne, vostre mère, et avoit faict là dessus
une très honneste déclaration, qui m'avoit rendu le
plus satisfaict gentilhomme du monde, de quoy pareillement
Voz Majestez avoient receu de la satisfaction, et
pourtant m'aviez commandé de luy en donner à elle une
très entière de laquelle j'espéroys qu'elle se contanteroit;
et faudroit aussy qu'après qu'elle auroit cognu que trop
tost elle s'estoit esmeue contre Voz Majestez, qu'elle s'efforçât
de vous donner de sa part quelque contantement.</p>

<p>La dicte Dame, avec un peu de colleur qui luy est montée
au visage, m'a soubdain respondu que ce que je venois
de luy dire luy faisoit craindre que, possible, j'auroys
<span class="pagenum"><a id="Page_385"> 385</a></span>
adjouxté une nouvelle faulte à celle de milord de North,
de vous avoyr représanté trop plus aigres les choses qu'elles
n'estoient.</p>

<p>Je luy ay réplicqué que, si j'avoys erré, ce n'avoit esté que
pour n'errer pas en une matière de si grande importance
comme ceste cy, de ne laysser ulcérer son cueur de chose qui
procédât de Voz Très Chrestiennes Majestez, ni pareillement
les vostres de chose qui procédât d'elle, et qu'elle verroit,
par le contenu de ce qu'il vous avoit pleu m'en escripre, que
je n'avoys, de mon costé, rien gasté. Et luy ayant là dessus
faict lecture de vostre lettre, elle a curieusement noté les
particullaritez, qui y estoient, de l'honneste faveur et des advantages
qu'aviez faict au dict de North, plus qu'à l'ambassadeur
du Roy Catholicque, ny à celluy de l'Empereur. Et
après avoyr bien comprins le tout, elle m'a dict qu'elle seroit
par trop marrye, s'il vous restoit aulcune male satisfaction
de chose qu'elle eût dicte; et qu'elle vous suplyoit de considérer
qu'elle n'avoit peu fère de moins, sur le rapport
que son ambassadeur luy avoit faict, duquel ceulx de son
conseil et de sa court estoient participans, que de m'avoyr
privéement déclaré ce qu'elle en avoit sur le cueur, non
qu'elle se fût dès lors formée nulle mauvayse impression de
Voz Majestez, mais pour l'oster à ceulx qui la pouvoient
avoyr, et aussy pour ne monstrer qu'elle ne prînt à cueur
ce qui touchoit l'honneur et mémoyre du feu Roy, son
père; et qu'à ceste heure elle sentoit en son cueur une
singullière consolation de voyr, par l'évident tesmoignage
de vostre lettre, que vostre intention et celle de la Royne,
vostre mère, et voz actions vers elle estoient ainsy nettes
et pleynes d'une vraye et droicte amityé comme elle le
pouvoit desirer, et comme elle vous prioit bien de croyre
<span class="pagenum"><a id="Page_386"> 386</a></span>
que vous trouveriez les siennes vers vous toutes semblables,
sans qu'il y eût jamays de manquement; et vous remercyoit,
de tout son cueur, du soing qu'aviez eu de luy en
mander ceste tant pleyne et entière satisfaction, sur laquelle
elle desiroit que voulussiez demeurer ainsy bien persuadez
d'elle, qu'il n'y avoit que l'extrême desir qu'elle a
tousjours eu de se voyr bien aymée de toutz deux, et le
regrect qu'elle avoit qu'elle ne le fût, qui l'avoient ainsy
troublée et esmeue de ce fascheux rapport; et que néantmoins
elle n'y avoit advancé ung mot ny entendu d'en dire
ung autre qui peût tourner à vostre offance, car elle en seroit
déplaysante jusques en l'âme, et qu'elle me promettoit
bien qu'elle parleroit à bon escient à milord de North;
m'ayant la dicte Dame, en toutes ses parolles et démonstrations,
fort expressément monstré qu'elle ne vouloit entrer
en aulcune mauvayse intelligence avec Voz Majestez Très
Chrestiennes, si elle s'en pouvoit garder.</p>

<p>Dont je ne l'ay volue ny presser ny convaincre davantage
de ce qui estoit advenu, et sommes passez à ce que
Vostre Majesté trouvera déduict en la lettre que j'escriptz
à la Royne. Et puis, je l'ay ainsy remercyé de l'offre qu'elle
vous avoit faicte de s'employer à la paciffication de vostre
royaulme, comme me le commandiez par le postscripta de
vostre dernière lettre. Sur quoy elle m'a respondu ce que
je vous supplye très humblement de vouloyr ouyr du S<sup>r</sup> de
Vassal, et vouloir bénignement entendre à la très humble
requeste qu'il continuera de vous fère pour moy, à ce qu'il
vous playse, et pour l'importance de vostre service, et pour
mon indisposition et nécessité, accélérer le congé qu'il
vous a desjà pleu m'octroyer. Et sur ce, etc.</p>

<p class="right">Ce <span class="xs">XXVIII</span><sup>e</sup> jour de febvrier 1575.</p>

<p><span class="pagenum"><a id="Page_387"> 387</a></span></p>

<p class="dest">A la Royne</p>

<p>Madame, après avoyr faict lecture à la Royne d'Angleterre
de la lettre du Roy, vostre filz, du <span class="xs">XXIIII</span><sup>e</sup> du passé,
et après m'avoyr, elle, dict avec sa grande satisfaction
qu'elle se sentoit fort atenue à luy de ce bon office qu'il
faisoit entre Vostre Majesté, qui estiez sa mère; et elle qui
estoit sa seur, et qui vous respondoit à fille, elle m'a prié
de luy vouloir librement dire qu'est ce que Vostre Majesté
particullièrement m'en mandoit.</p>

<p>Je luy ay respondu que, de tant que j'avoys addressé le
récit du tout au Roy, vostre filz, que vous luy aviez layssé
fère toute la responce, et que me commandiez d'en parler
seullement sellon le contenu de sa lettre.</p>

<p>Elle m'a réplicqué que cella seroit ung argument, ou
que vous seriez malcontante, ou que ne vous souciez pas
beaucoup qu'elle le fût, et qu'elle se trouvoit bien empeschée
que vous debvoir mander sur ce que le Roy luy faysoit
dire, si je ne luy disoys aussy quelque chose de vostre
part; et m'a, de rechef, fort conjuré que je ne luy voulusse
rien dissimuler de ce que m'en escripviez.</p>

<p>J'ay tiré lors vostre lettre de ma pochète, et, après
avoyr pryé la dicte Dame, si, d'avanture, elle y trouvoit
quelque marque de vostre courroux, qu'elle voulût considérer
que c'estoit l'offance que milord de North vous avoit
trop indiscrètement faicte, et celle que depuis, elle mesmes,
pour y avoyr trop tost creu, y avoit adjouxtée, qui
vous avoient touché le cueur de deux justes dolleurs, desquelles
vous demandiez avec rayson d'estre maintenant
satisfaicte; dont failloit qu'elle prînt de bonne part tout ce
qu'elle y verroit. Et la luy ayant ainsy tout franchement
<span class="pagenum"><a id="Page_388"> 388</a></span>
présentée, elle l'a incontinent et bien fort curieusement
toute leue jusques à la fin, ensemble l'addition qui estoit
au bas. Puis m'a dict qu'elle n'y trouvoit rien qui ne fût
en termes très honnorables, et desquels elle ne vouloit
fallir de vous en rendre le plus exprès grand mercys qu'elle
pouvoit, et qu'elle voyoit bien que la lettre du Roy et la
vostre non seulement luy rendoient ung très certain tesmoignage
de la grande sincérité de toutz deux vers elle,
mais encores du grand soing que l'ung et l'aultre aviez
qu'elle demeurât bien esclarcye de tout ce qui y pourroit
fère survenir du doubte; et qu'elle ne se souvenoit pas bien
si milord de North, en luy faysant le compte du feu Roy
Henry, son père, luy avoit aussy parlé du feu grand Roy
Françoys, mais que ce n'estoit pas aulmoins à elle, à qui
il avoit mal interprété le faict des deux neynes, car ne luy
eût layssé passer, ayant entendu qu'elles estoient fort jolyes
et bien fort proprement habillées, et qu'elle eût desiré de les
pouvoir voyr, et seroit chose qu'elle accepteroit, de bon
cueur, s'il vous playsoit luy en fère présant d'une;</p>

<p>Et que, de l'article de M<sup>r</sup> de Guyse elle avoit ouy dire
jusques aujourdhuy que la coustume de France en estoit
aultre, mais, comment que ce fût, si je n'avoys sur ce
qu'elle m'avoit dict icy, ny son ambassadeur sur ce qu'elle
luy avoit escript par dellà, bien représanté au Roy, et à
Vostre Majesté, l'obligation qu'elle recognoissoit vous
avoyr à toutz deux, pour la faveur et bon traictement
qu'avez faict au dict de North, que de nouveau elle vous
en remercyoit le plus grandement et du meilleur cueur
qu'il luy estoit possible; et que, de toute la faulte qui pouvoit
estre advenue, depuis son retour, elle s'en prendroit,
ainsy qu'elle debvoit, entyèrement à luy; et que, pour
<span class="pagenum"><a id="Page_389"> 389</a></span>
vostre satisfaction, elle vous prioit, Madame, de demeurer
très fermement persuadée qu'elle n'avoit entendu ny
entendoit avoyr dict, sinon qu'elle ne pouvoit estimer que
fussiez si mal honnorable princesse que d'avoyr voulu mal
honnorablement parler d'ung si honnorable prince comme
estoit le feu Roy, son père; et que c'estoit le moins qu'elle
avoit peu ny deu dire, pour l'honneur de son dict père, à
celle qu'elle honnoroit comme sa mère, et de laquelle elle
desiroit estre plus singullièrement aymée et bien volue que
de princesse de tout le monde.</p>

<p>Et m'ayant fort prié de mesnager ainsy ce propos qu'il
n'en peût rester rien d'offance en vostre cueur, comme il
n'en restoit ung seul brin dans le sien, et après m'avoyr
encores quelque temps entretenu d'aulcunes aultres choses,
dont le S<sup>r</sup> de Vassal vous rendra compte, elle m'a fort
gracieusement licencyé. Et semble bien, Madame, que la
grande expression, dont elle m'a uzé sur la déclaration du
propos qu'elle avoit tenu de Vostre Majesté, monstre assés
qu'elle ne se veut aulcunement despartyr, si elle peut,
de celle privée amityé et honneste entretien dont avez de
loing uzé l'une avec l'aultre. Et sur ce, etc.</p>

<p class="right">Ce <span class="xs">XXVIII</span><sup>e</sup> jour de febvrier 1575.</p>

<p><span class="pagenum"><a id="Page_390"> 390</a></span></p>

<h2>CCCCXXXVII<sup>e</sup> DÉPESCHE</h2>

<p class="center">&mdash;du <span class="xs">VII</span><sup>e</sup> jour de mars 1575.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Audience.&mdash;Excuse pour le retard apporté à la communication du mariage
du roi.&mdash;Méfiance inspirée à Élisabeth par l'alliance du roi à la maison
de Lorraine.&mdash;Desir qu'elle témoigne de recourir à des alliances hostiles à
la France.&mdash;Remontrances de l'ambassadeur.&mdash;Assurance que le roi veut
renouveler solennellement le traité de la ligue.&mdash;Plaintes à l'occasion de
réjouissances faites à Londres par les réfugiés pour célébrer une victoire
remportée par le maréchal de Danville.</p>

<p class="dest">Au Roy.</p>

<p>Sire, affin que la Royne d'Angleterre ne peût penser
que ne luy eussiez voulu communicquer le propos de vostre
mariage, sinon après l'évènement, je luy ay dict que ce
n'estoit nullement par vostre coulpe, ny de la Royne, vostre
mère, mais par la négligence des courriers, qu'elle recepvoit
maintenant beaucoup plus tard ceste nouvelle que Voz
Très Chrestiennes Majestez ne l'eussent voulu, et qu'il
n'estoit raysonnable qu'on la luy deût tant différer. De
quoy elle ne vous en debvoit rien imputer, car n'aviez
plus tost esté vaincu des sages persuasions et remonstrances
de la Royne, vostre mère, à vous debvoir maryer, affin
d'avoyr bientost lignée; et aulmoins n'aviez vous prins plus
tost la résolution de le fère qu'incontinent, et devant le
mander à nul aultre prince de la Chrestienté, Vostre Majesté
m'avoit escript, estant encores en chemin, sur le
retour d'Avignon, et deux journées devant qu'arriver à
Reims, que je ne faillisse de le notiffier à la dicte Dame;
et que, pour la grande et très bonne opinyon que vous aviez
de la fille aynée de M<sup>r</sup> de Vaudémont, de la mayson de
<span class="pagenum"><a id="Page_391"> 391</a></span>
Lorrayne, princesse en toutes sortes bien née et de très
illustre extraction, appartenant aulx plus grands princes
de la Chrestienté, vous aviez bien voulu tant defférer à
vostre propre jugement et à celluy de la Royne, vostre
mère, qui l'aviez, l'ung et l'aultre, assez souvant veue
et aviez soigneusement, et à loysir, considéré la personne
et les belles et excellantes qualitez que Dieu avoit mis en
elle, que de la préférer à toute aultre grandeur de party.
De quoy vous espériez que la dicte Royne d'Angleterre,
pour le debvoir de sa bonne et sincère amityé vers vous,
prendroit en elle mesmes ung double plésir de ce bien heureux
mariage: premièrement, pour le contantement que
vous vous en promettiez; et puis, pour les successeurs
qu'elle vous verroit bientost naystre, qui, de père en filz,
et d'ayeul en petit filz, continueroient de luy estre, à elle,
bons alliez et parantz, et tousjours très bons confédérés de
sa couronne.</p>

<p>A quoy la dicte Dame m'a soubdain respondu qu'il y
avoit desjà plusieurs jours qu'elle avoit eu, et, possible,
plus tost que moy, quelque sentiment de ce propos, sur
lequel l'on luy avoit donné de bien diverses interprétations,
dont les aulcunes estoient bien fort subtilles, de l'occasion
qui avoit meu la Royne, vostre mère, de se pourchasser
une telle belle fille; et les aultres estoient des dellibérations
que, en faveur de la Royne Très Chrestienne à présent
vostre femme, vous entreprendriez d'exécuter ez isles
de deçà, pour la restitution de la Royne d'Escosse, sa parante;
et que néantmoins, tout ainsy qu'elle ne debvoit
nullement, aussy ne vouloit elle parler sinon bien fort
honnorablement de l'élection qu'il vous avoit pleu fère en
cella, et la louer et approuver de tout son pouvoir, et vous
<span class="pagenum"><a id="Page_392"> 392</a></span>
remercyer infinyement, comme elle faisoit, de la communicquation
que luy en aviez faicte; et que, pour le regard
des deux poinctz que je luy avoys touché, de vostre contantement
et de la postérité qu'espériez bientost de ce
mariage, que nul, soubz le ciel, en sentoit plus de playsir
qu'elle, ny nul vous y souhaytoit plus de faveur et de bénédiction
de Dieu, ny nul d'entre toutz voz alliez s'en conjouyroit
jamays plus cordiallement, qu'elle faysoit, avec
Vostre Majesté; bien me vouloit dire tout franchement,
et sans dissimulation aulcune, qu'encor que toutes les plus
excellantes et plus desirables perfections, qui se puissent
souhayter en une grande Royne, soyent entièrement, et,
possible, plus habondamment en la Royne Très Chrestienne
qu'en nulle aultre princesse qui vive aujourdhuy au
monde, sellon que vous ne l'eussiez aultrement choysie,
si desireroit elle, de bon cueur, que vostre élection eust
esté d'une aultre mayson, à elle moins ennemye que celle
de Lorrayne, et non tant prochayne parante comme elle
est de Messieurs de Guyse, lesquels avoient tousjours faict
expresse profession de vous pousser, et les feux Roys, voz
prédécesseurs, à la guerre contre elle et contre son
royaulme; et que aulcuns personnages de bon sens luy
avoyent, par de bien sages et bien vraysemblables considérations,
évidemment monstré que ce mariage luy debvoit
estre à elle très suspect, comme estant ung article du testament
de feu M<sup>r</sup> le cardinal de Lorrayne, où il ne l'avoit
nullement nommée pour l'ung de ses exécuteurs; et qu'ilz
la conseilloient que, tout ainsy que vous aviez faict ceste
alliance, sans aulcun esgard à elle ny à son estat, qu'ainsy
en pouvoit et debvoit elle fère maintenant, sans aulcun
respect ny à vous ny au vostre.</p>

<p><span class="pagenum"><a id="Page_393"> 393</a></span>
A quoy je luy ay réplicqué que je l'estimois princesse
de trop bon jugement pour croyre que nulle autre considération
au monde vous eût meu, en cest endroict, que la
seule persuasion de la Royne, vostre mère, et le beau et
très desirable object de la Royne, vostre femme; et que,
de tant plus debvoit elle trouver bon ce party que, en le
prenant, vous vous estiez si bien senty et appuyé de l'amityé
qu'elle vous avoit promise, que vous n'aviez tant
regardé à une alliance forte et puissante comme à la fère
très honneste et très honnorable; et que, auparavant aussy
bien qu'à ceste heure, les troys maysons, de Lorrayne, de
Vaudémont et de Guyse, estoient entièrement à vostre
dévotion, dont n'estoit depuis advenu chose aulcune de
nouveau, d'où elle se deût donner aulcun souspeçon; et
qu'il avoit pleu à Dieu joindre, de longtemps, de si bonnes
et naturelles forces à vostre couronne que vous n'aviez
poinct besoing d'en aller mendier d'autres par vostre mariage;
et ne pensois fère tort à nulle aultre grandeur de
dire cella de la vostre, que tousjours les Roys de France
avoient plus esté appuy et reffuge aulx aultres princes de
la Chrestienté qu'ilz ne s'estoient appuyez ny fortiffiez
d'eux; et quand à fère, elle, de son costé, sans aulcun
respect de Vostre Majesté, quelque aultre alliance pour
elle, que, si c'estoit par mariage, vous le luy desireriez
tousjours très honnorable et plein de très heureux contantement,
mais si c'estoit par ligue ou confédération, que
j'espéroys que bientost vous envoyeriez renouveller et confirmer
si estroictement celle que vous aviez avec elle, que
je m'assurois qu'elle ne voudroit, comme elle ne sçauroit
aussy, jamays en desirer de meilleure; et que j'ozois jurer
que ceulx, qui avoient ainsy interprêté vostre mariage
<span class="pagenum"><a id="Page_394"> 394</a></span>
pour dangereux à elle et à ses affères, n'estoient non plus
vrays et purs angloix qu'ilz se monstroient très maulvays
françoys.</p>

<p>Elle m'a respondu que voyrement estoient ce des partisans
espaignols, qui avoient parlé à elle là dessus, lesquelz
ne jugeoient ce qui estoit advenu de vostre mariage estre
moins suspect au Roy d'Espaigne qu'ilz le remonstroient
très suspect à elle; en quoy, possible, ilz passoyent vers
toutz deux trop plus avant qu'ilz ne debvoient; et qu'elle,
pour son regard, se reposeroit, pour ceste heure, sur ce
que je luy venois de dire de vostre part, attandant que
Vostre Majesté accomplyst par euvre ce que je luy avoys
déduict de parolle.</p>

<p>Et m'estant là dessus plainct à elle des démonstrations
et conjouyssances publicques que les ministres de l'églyse
françoyse de Londres avoyent ozé fère d'une victoyre
qu'ilz ont publyé que M<sup>r</sup> Dampville avoit gaignée en Languedoc,
où il avoit deffaict toutes les forces de pied et
cheval que Vostre Majesté avoit au dict pays, et tué le général
et emmeyné l'artillerye, elle m'a dict que c'estoit
chose dont ilz ne luy avoient pas demandé congé de la fère,
et qu'elle ne la trouvoit nullement bonne; et que, puisque
je m'en pleignoys, elle leur en feroit fère une si bonne réprimande
que, s'ilz ne se monstroient, dorsenavant, plus
modérez, elle les chasseroit de son royaulme.</p>

<p>Et ayant ainsy layssé la dicte Dame bien contante, je
me suys pour ceste foys retiré. Et sur ce, etc.</p>

<p class="right">Ce <span class="xs">VII</span><sup>e</sup> jour de mars 1575.</p>

<p><span class="pagenum"><a id="Page_395"> 395</a></span></p>

<h2>CCCCXXXVIII<sup>e</sup> DÉPESCHE</h2>

<p class="center">&mdash;du <span class="xs">XI</span><sup>e</sup> jour de mars 1575.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">
Désignation de M<sup>r</sup> de La Châtre pour passer en Angleterre, afin de renouveler
le traité d'alliance.&mdash;Refus du commandeur de Castille d'accepter le
secours proposé par Élisabeth au roi d'Espagne contre les Turcs; demande
que ce secours soit employé pour la guerre de Hollande.&mdash;Dispositions
d'Élisabeth à l'égard de Marie Stuart.</p>

<p class="dest">Au Roy.</p>

<p>Sire, j'espère que la venue de M<sup>r</sup> de La Chastre confirmera
grandement ceste princesse vers Vostre Majesté,
et la gardera d'obtempérer en beaucoup de choses aulx
tant instantes persuasions et vifves poursuytes que luy renouvellent,
à toute heure, ceulx qui s'efforcent de la bander
contre voz affères. Je luy ay desjà bien fort loué ceste
vostre élection comme très digne, et en toutes sortes très
bien faicte, sans rien obmettre des honnestes et bien fort
bonne qualitez de luy, qui espère qu'elle le recepvra avec
toute faveur; et je mettray encores peyne que, d'elle et
des siens, sa légation soit la plus honnorée, et qu'il en reviegne
le plus d'utillité pour vostre service qu'il me sera
possible. Cella est bien à propos qu'il sera icy plus tost
que le conseiller de Flandres ny M<sup>e</sup> Wilson y arryvent,
lesquelz, à ce que j'entendz, apportent beaucoup d'ouvertures
pour remettre les anciennes entrecours et toutes aultres
choses d'entre ces deux pays en plus estroicte intelligence
que jamays.</p>

<p>Je ne sçay toutefoys à quel prétexte ceulx cy pourront,
à ceste heure, poursuyvre davantage leur armement et appareil
<span class="pagenum"><a id="Page_396"> 396</a></span>
de mer, veu que le commandeur de Castille a renvoyé
le cappitayne, qui luy en estoit allé apporter l'offre,
avec une responce laquelle ne satisfaict ceste princesse et
encores moins ceulx de son conseil: car, en la remercyant
de sa bonne volonté et de la bonne et prompte disposition
de ses subjectz vers le Roy, son Mestre, et la priant et
eulx d'y vouloir persévérer, il s'excuse que, de tant que
l'offre est faicte pour la mer du Levant contre le Turc, où
il n'a nulle charge, qu'il ne la peut accepter, mais qu'il la
fera entendre au dict Roy, son Mestre, le plus tot qu'il luy
sera possible, en quoy y pourra avoyr de la longueur, à
cause que les chemins sont, à présent, interrompus en
France; mais que, si c'estoit pour servir en la guerre des
Pays Bas contre le prince d'Orange, qu'il l'accepteroit incontinent,
et appoincteroit très bien les cappitaynes et
soldatz et marinyers et vaysseaulx angloix, qui viendroient
à ceste entreprinse, laquelle seroit trop plus agréable au
Roy, son Mestre, et non moins honnorable et utille à la
dicte Dame et aulx siens que si c'estoit contre le Turc.
Sur laquelle responce j'entendz qu'elle et ceulx de son dict
conseil se trouvent fort empeschez quelle dellibération y
prendre; et néantmoins leur appareil va tousjours en
avant.</p>

<p>Les deniers qui ont demeuré quelque temps ainsy dépositez,
comme je vous ay mandé, devers ung marchand de
ceste ville ont esté, depuis deux jours, apportez chez le
grand trézoryer, montantz trente mille escus, en angelotz;
je ne sçay encores quel chemin ilz prendront. J'entendz
qu'on prépare une dépesche, icy, pour renvoyer M<sup>e</sup> Quillegreu
en Escosse, et qu'il y doibt apporter ung duplicata
de celle que les ministres ont esté plusieurs foys assemblez
<span class="pagenum"><a id="Page_397"> 397</a></span>
pour la dresser, de laquelle ne se peult encores avoyr
aulcune notice quelz chapitres elle contient.</p>

<p>J'ay eu ces jours passez à présenter à ceste princesse,
de la part de la Royne d'Escosse, sa cousine, nonobstant
la jalouzie que, sur vostre mariage, elle a nouvellement
reprins d'elle, troys petites coyfures de nuict, ouvrées de
sa main, avec une lettre fort gracieuse et aulcuns propos
qu'elle m'a escript, à part, pour luy dire; qui n'a esté sans
qu'il y ayt eu de la difficulté et de la contradiction beaucoup,
car, après m'avoyr ouy et avoyr uzé de quelque
excuse tout haut de ne les pouvoir accepter, elle m'a dict
que je seroys trop esbahy, si je sçavoys ce qu'on avoit
composé sur les aultres petitz présantz qu'elle avoit desjà
receus d'elle par mes mains, et sur ce qu'elle avoit dellibéré
de luy en envoyer ung de sa part, comme si desjà
la Royne d'Escosse avoit tiré promesse d'elle qu'elle entreprendroit
de la restituer par force, et qu'elles en baillassent
ainsy de mutuels gages l'une de l'aultre; de quoy,
encor qu'il n'en soit rien, l'on n'avoit layssé de luy en escripre
des lettres bien expresses d'Escosse et qu'elle estoit
en peyne comme en debvoir uzer.</p>

<p>Je luy ay réplicqué que ceulx qui luy escripvoient ainsy
sellon leur naturel barbare et meschant, ne sçavoient considérer
qu'elle estoit bonne et vertueuse et d'ung cueur si
généreulx et royal qu'elle ne pouvoit avoyr à mespris une
aultre Royne et princesse, sa parante, en quelle fortune
qu'elle se trouvât, ny dédaigner les petitz ouvrages qu'elle
luy avoit faictz de sa main, vrays tesmoings de sa sincère
affection vers elle, qui n'en pouvoit estre offert de
nulles meilleures mains qu'ilz partoient ny receus de meilleures
qu'ilz alloient; et que les détracteurs de cella méritoyent
<span class="pagenum"><a id="Page_398"> 398</a></span>
tout le mal qu'ilz creignoient leur en advenir et
beaucoup davantage, sellon leurs démérites.</p>

<p>A quoy elle m'a dict que, véritablement, ilz parloient sellon
eulx, mais qu'elle ne lairroit de fère sellon elle, et
qu'elle acceptoit doncques son présent; mais me prioit de
ramantevoyr à la Royne d'Escosse qu'elle avoit quelques
ans plus qu'elle, et que celles qui advancoient en l'âge,
volontiers prenoient à deux mains, et ne donnoient que
d'ung doigt. Et ainsy je l'ay layssée assés bien disposée
vers sa cousine. Et sur ce, etc.</p>

<p class="right">Ce <span class="xs">XI</span><sup>e</sup> jour de mars 1575.</p>

<h2>CCCCXXXIX<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour de mars 1575.&mdash;</p>

<p class="center">(<i>Envoyée exprès jusques à Calais par Olivyer Champernon.</i>)</p>

<p class="hanging indent">
Navires envoyés d'Angleterre pour recevoir M<sup>r</sup> de La Châtre.&mdash;Méfiances
inspirées à la reine contre sa légation.&mdash;Rapprochement entre Élisabeth
et le roi d'Espagne.&mdash;Continuation des armemens.&mdash;Nouvelles d'Écosse.</p>

<p class="dest">Au Roy.</p>

<p>Sire, j'ay reçeu, le <span class="xs">XII</span><sup>e</sup> de ce moys, environ les quatre
heures après midy, la dépesche de Vostre Majesté du
<span class="xs">XXVII</span><sup>e</sup> du passé et celle du <span class="xs">II</span><sup>e</sup> d'estui cy, toutes deux, à la
foys; et incontinent j'ay envoyé demander en ceste court
ung des navyres de guerre de la Royne d'Angleterre pour
aller prendre M<sup>r</sup> de La Chastre à Bouloigne, affin de le
passer plus seurement, et qu'il ne prînt mal sur la mer en
venant par deçà. Dont l'on m'a libérallement accordé d'y
envoyer deux vaysseaulx passagers de Douvre, les mieulx
équippez, sellon le temps et la haste, que fère se pourra:
<span class="pagenum"><a id="Page_399"> 399</a></span>
de quoy je fay présentement un mot de lettre au dict
S<sup>r</sup> de La Chastre affin qu'il temporise ung peu au dict lieu
de Bouloigne, attandant les deux vayssaulx, sans se commettre
à la discrétion de tant de pirates qui se tiennent ordinayrement
en ce destroict. Et sur ce, je vous diray, Sire,
qu'il n'a esté plus tost sceu, icy, que Vostre Majesté y dépeschoyt
M<sup>r</sup> de La Chastre qu'incontinent ceulx qui se
veulent formaliser contre voz affères n'aient couru à la
court, pour réfroydir ceste princesse et ceulx de son conseil
de la bonne réception qu'ilz préparoyent de luy fère;
et m'a l'on adverty qu'on y a faict de très maulvays offices
contre luy, et qu'on n'a bien parlé de luy. Je remédieray
à cella, le mieulx qu'il me sera possible, et, pour le moins,
je m'efforceray d'honnorer, autant que je pourray, et luy
et la commission, qu'il porte, de Vostre Majesté, et de
fère qu'il vous rapporte le plus de satisfaction qui se pourra
tirer, de la dicte Dame et des siens, sur les choses qu'il
aura à leur dire et proposer de vostre part.</p>

<p>Il est certain que le conseiller de Bruxelles vient en
la compagnye de M<sup>e</sup> Wilson, et dict on que c'est pour résider,
à bon escient, ambassadeur, icy, pour le Roy d'Espaigne;
ce qu'estant recherché de luy, avec la soubmission
qu'il promet de fère prester par les bannys angloix à la
dicte Dame, elle se laysse tirer assés de son costé, et
s'esloigne d'autant du vostre; et mesmes qu'on luy faict,
ainsy que j'en suys bien adverty, avoyr non moins suspect
vostre mariage que s'il estoit directement contre tout ce
qu'elle pouvoit espérer de paix et d'amityé de Vostre Majesté.
L'on ne poursuyt plus, soubz celle colleur de donner
secours au dict Roy d'Espaigne contre le Turc, cest armement
qu'on avoit commancé, icy, depuis que le grand
<span class="pagenum"><a id="Page_400"> 400</a></span>
commandeur a mandé sa response, mais l'on le continue
avec aultre tiltre, d'entreprendre un voïage au Cathay,
ce qui ne m'est moins suspect que le précédant;
dont j'y auray l'&oelig;il le plus ouvert qu'il me sera possible.</p>

<p>M<sup>e</sup> Quillegreu est desjà tout prest pour aller en Escosse
avec une dépesche de ce conseil, et bonne somme de deniers
qu'il emporte avecques luy. Je ne puis encores descouvrir
à quel effect ce peut estre. Il y apporte aussy une
de ces quatre dépesches, que je vous ay desjà escript que
les ministres ont avec grande curiosité et dilligence dressées:
et me tarde beaucoup que le gentilhomme, qu'avez
ordonné pour aller résider ambassadeur par dellà, y soit
arryvé; car aultrement je crains bien fort qu'il ne s'y face
quelque préjudice à l'ancienne alliance qu'avez avec la couronne
d'Escosse. Et sur ce, etc.</p>

<p class="right">Ce <span class="xs">XIV</span><sup>e</sup> jour de mars 1575.</p>

<h2>CCCCXL<sup>e</sup> DÉPESCHE</h2>

<p class="center">&mdash;du <span class="xs">XX</span><sup>e</sup> jour de mars 1575.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Efforts de l'ambassadeur pour dissiper les méfiances de la reine d'Angleterre.&mdash;Délibération
des seigneurs du conseil sur les affaires d'Irlande.</p>

<p class="dest">Au Roy.</p>

<p>Sire, j'ay pourveu le mieulx qu'il m'a esté possible à ce
que le réfroydissement, où l'on avoit voulu mettre ceste
princesse et ceulx de son conseil vers la venue de M<sup>r</sup> de La
Chastre, n'ayt poinct duré, et m'a l'on desjà promis que
le dict sieur sera bien et favorablement receu. Je l'attandz
<span class="pagenum"><a id="Page_401"> 401</a></span>
à demain ou après demain, car il y a desjà six jours
que je luy ay redépesché son homme, avec l'ordonnance de
prendre deux vaysseaulx équippez en guerre à Douvre
pour son passage; mais, de tant plus qu'on le sent approcher,
plus l'on s'efforce de presser, en ceste court, les instances
et sollicitations qui peuvent estre contrayres à sa
légation, et ne puis encores bien juger ce qui en réuscyra.</p>

<p>Il est vray que, sellon qu'une chose qui est maintenant
en dellibération dans ce conseil se déterminera, l'on pourra
lors cognoistre si ceste princesse voudra proprement entendre
à l'establissement de ses affères dans ses pays, ou bien si
elle continuera de s'embrouyller aulx guerres et troubles
de ses voysins; car le comte d'Essex luy a dépesché, d'Irlande,
ung sien gentilhomme pour luy venir remonstrer
qu'il a descouvert, en poursuyvant la guerre par dellà, des
moyens propres pour y establyr l'authorité d'elle, qui sont
beaucoup meilleurs et trop plus certains que ceulx qu'on y
a tenus jusques icy, mais qu'il a besoing, à ce commancement,
de plus grande provision de deniers et de plus grand
nombre d'hommes qu'on ne luy a encores ordonné, affin
de mettre la chose promptement et bien à entière exécution.
Ce que ayant, en l'assemblée de plusieurs de ce dict
conseil, esté fort vifvement débatu, la dicte Dame n'a obmis
de leur mettre devant les yeulx que, par plusieurs foys
et en maintes façons, ceste entreprinse d'Irlande avoit esté,
avec de grands frays, mais tousjours en vain, diversement
tantée; et qu'ilz examinassent, à ceste heure, de bien
près, si ce que le comte d'Essex mettoit en avant avoit
fondement ou non, et si la despence qu'il demandoit y estre
faicte seroit bien employée, ou bien si l'on le révoqueroit
<span class="pagenum"><a id="Page_402"> 402</a></span>
par deçà, puisque les choses ne luy avoient ainsy
succédé au dict pays comme il l'espéroit, et luy ordonner,
icy, des bienfaictz, pour le récompanser des frays et dommages
qu'il avoit souffertz en son expédition. Sur quoy
j'entendz que les opinyons ont esté contrayres, et mesmes
qu'il y en a de bien fort préoccupées, tant pour la jalouzye
particullière des conseillers, que pour ce, qu'aulcuns
d'eux voudroient bien que, toutes aultres choses délayssées,
la dicte Dame entendît, pour ceste heure, au seul
secours des Protestantz comme à ceulx dont la victoyre, ainsy
qu'ilz disent, luy establiroit entièrement son repos, et luy
accommoderoit très bien ses affères, là où, aultrement
elle ne pourra, ce leur semble, estre, en l'ung ny en l'autre,
jamays bien assurée. Néantmoins il semble que l'advis
des plus authorisez tend à l'entreprinse d'Irlande, dont,
dans bien peu de jours, se sentira la résolution de l'ung ou
de l'autre.</p>

<p>Et quand à ce que j'ay naguyères escript à Vostre Majesté,
de la venue du conseiller de Flandres, l'on attand icy, à toute
heure, son arryvée. Et, touchant l'armement, il se poursuyt
tousjours; mais, quand au voïage de M<sup>e</sup> Quillegreu en
Escosse, il est ung peu suspendu. Nous verrons comme les
choses procèderont, et mettrons payne qu'en soyez promptement
adverty. Et sur ce, etc.</p>

<p class="right">Ce <span class="xs">XX</span><sup>e</sup> jour de mars 1575.</p>

<p><span class="pagenum"><a id="Page_403"> 403</a></span></p>

<h2>CCCCXLI<sup>e</sup> DÉPESCHE</h2>

<p class="center">&mdash;du <span class="xs">XXIIII</span><sup>e</sup> jour de mars 1575.&mdash;</p>

<p class="center">(<i>Envoyée exprès jusques à Calais par Jehan Mounyer.</i>)</p>

<p class="hanging indent">
Retard apporté au passage de M<sup>r</sup> de La Châtre.&mdash;Nouvelles d'Ecosse.&mdash;Assurances
de dévouement au roi données au nom des seigneurs écossais.&mdash;Recommandation
pour les réfugiés de Rouen.</p>

<p class="dest">Au Roy.</p>

<p>Sire, les deux vaysseaulx de Douvre, que la Royne
d'Angleterre avait faict ordonner pour M<sup>r</sup> de La Chastre,
ne fallirent de se rendre à Bouloigne, le <span class="xs">XVI</span><sup>e</sup> de ce moys,
pour le passer deçà, mais il jugea qu'ilz n'estoient suffisans
ny assez bien équippés pour le saulver devant les pirates
qui l'attandoyent pour le piller: dont il renvoya, le
lendemain, ung sien gentilhomme, icy, pour obtenir d'aultres
vaysseaulx mieulx armez et plus fortz, ou bien quelque
meilleur ordre de ceste princesse pour assurer son passage.
Sur quoy j'envoyay tout aussytost fère ung mot de remonstrance
là dessus à la dicte Dame, et elle, sur l'heure mesmes,
manda à milord Cobhan qu'il ne fallît de dépescher
son frère, ou quelque aultre gentilhomme de bonne qualité,
dellà la mer, avec les meilleurs vaysseaulx et les mieulx
équippez qui, en ceste grande haste, se pourroient trouver,
affin de conduyre, seurement et sans danger, le dict S<sup>r</sup> de
La Chastre et sa compagnye par deçà: ce qui a esté incontinent
exécuté. Et j'estime que, de présent, toute la troupe
ayt passé, et que, au plus tard, ilz arriveront demain en
ceste ville, où la dicte Dame s'en vient aussy avec toute sa
court pour y solenniser ces Pasques: ce qui fera que le dict
S<sup>r</sup> de La Chastre aura le moyen d'accomplir plus commodément
<span class="pagenum"><a id="Page_404"> 404</a></span>
et plus tost sa commission; et j'espère qu'il vous
rapportera tout contantement.</p>

<p>J'ay tant faict que le filz de milord de Sethon, qui est
icy, lequel n'est pas l'ayné, comme on me l'avoit dict, ains
est le segond, m'est venu trouver fort secrettement et de
nuict, affin d'éviter souspeçon; et m'a assuré que son père
et les principaulx seigneurs, et mesmes la pluspart de la noblesse
d'Escosse, persévèreront constamment vers l'alliance
de Vostre Majesté et en l'affection de bons subjectz vers la
Royne, leur Mestresse, mais qu'ilz gardent ceste bonne
volonté cachée dans leurs cueurs, pour ne l'ozer manifester
que au besoing, et lorsqu'ilz verront que les choses seront
en estat que, sans danger, ils se pourront déclarer; et que
de sa part, il n'estoit venu, icy, sinon pour n'avoyr peu
obtenir du comte de Morthon qu'il s'en peût retourner en
France, et m'a donné parolle de gentilhomme qu'il vous
demeurera tousjours très dévot serviteur. Milord de S<sup>t</sup> Jehan,
escossoys, lequel est depuis ung an en ceste ville,
m'a faict aussy secrettement remonstrer que, ayant trop
plus agréable, pour la malice du temps, d'estre hors de
son pays que d'y habiter, et luy manquantz, par la mort
et par l'absence des deux Roynes, ses Mestresses, les moyens
qu'elles luy avoient donné en leur faysant service, il estoit
maintenant en sa viellesse contrainct de chercher nouveau
mestre et nouvelle protection; et que, pour la dévotion
qu'il avoit tousjours eue en vostre couronne, et les faveurs
et grâces que luy et sa nation en avoyent receu par le passé,
il ne vouloit fallyr d'offrir sa bonne volonté et son fidelle
service à Vostre Majesté, réputant à plus d'honneur la
moindre faveur qu'il pourra recepvoir d'ung si grand Roy
que tout aultre bien que nul autre prince luy pourroit fère;
<span class="pagenum"><a id="Page_405"> 405</a></span>
en quoy j'entendz qu'il desireroit estre advoué pour vostre
domestique serviteur, gentilhomme de vostre chambre, ce
qui semble bien, Sire, qu'il est personnage pour mériter
que daignez le gratiffyer de cella. Et sur ce, etc.</p>

<p class="right">Ce <span class="xs">XXIV</span><sup>e</sup> jour de mars 1575.</p>

<p class="blockquote">
Ceulx de voz subjectz de la nouvelle religyon, qui vivent paysiblement
icy, me viennent, tout maintenant, de prier que je rende
très humbles grâces à Vostre Majesté pour les lettres qu'il vous a
pleu escripre en leur faveur à vostre court du parlement de Roan;
mais que, de tant que leurs parantz et procureurs, qu'ilz ont sur les
lieux, leur ont mandé que la dicte court n'y veut avoyr esgard, parce
que ne sont que lettres closes, qu'ilz supplyent très humblement
Vostre Majesté de vouloir, par nouvelles lettres patantes, confirmer
la première déclaration et octroy, qu'il vous a pleu leur fère, de ne
poinct saysir leurs biens, en se déportant loyaulment vers vostre service.
Sur quoy je vous supplye très humblement, Sire, de les fère
jouyr de l'effaict de vostre promesse, sellon que ceulx, à qui j'ay
donné mes certificatz, ont bon tesmoignage qu'ilz n'ont attempté ny
attemptent par armes, par praticques ny par contribution, chose aulcune
contre l'obéyssance et fidellité qu'ilz vous doibvent.</p>

<h2>CCCCXLII<sup>e</sup> DÉPESCHE</h2>

<p class="center">&mdash;du dernier jour de mars 1575.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Arrivée de M<sup>r</sup> de La Châtre à Londres.&mdash;Bonne réception qui lui est faite.&mdash;Arrivée
de l'ambassadeur du roi d'Espagne.</p>

<p class="dest">Au Roy.</p>

<p>Sire, il n'eût esté bien à propos que M<sup>r</sup> de La Chastre
fût passé la mer plus tost qu'il a faict, car il eût trouvé, ici,
des difficultez non petites, lesquelles je n'avoys peu encores
vaincre, et de la froideur que je ne pouvoys encores reschauffer;
<span class="pagenum"><a id="Page_406"> 406</a></span>
qui eussent, par advanture, desrogé assez à sa réception,
et, possible, empesché le meilleur effect de son
voyage. Dont je loue Dieu qu'il m'a enfin esté plus octroyé
pour luy que je n'eusse ozé demander, car ayant la Royne
commandé au frère de milord Coban et aultres gentilshommes
anglois de l'aller quérir jusques à Callays, pour le
passer deçà, elle l'a depuis faict fort honnorablement recepvoyr
à Douvre et à Conturbery, et partout où il a passé,
avec le concours de beaucoup de noblesse du pays; et a envoyé
le jeune Houdson, son parant, le rencontrer à une
journée d'icy, et ses propres barges le prendre à Gravesines
pour le porter en ceste ville, où la réception luy a esté
faicte encores plus grande et plus honnorable qu'aylleurs.
Et luy, avec toute sa troupe, y sont bien logez et fort bien
traictez aulx dépens de la dicte Dame, et visitez souvant
par les seigneurs et gentilshommes de ceste court, lesquelz
nous ont déjà conduictz une foys, avec ordre et cérymonie,
vers elle; et elle, avec ordre et magnifficence, l'a fort favorablement
receu, et luy a donné une bien bénigne audience,
en laquelle elle a monstré qu'elle avoit la légation,
et celluy qui la luy portoit, fort agréable. Qui vous puis
aussy très certaynement assurer, Sire, que luy, de son costé
a commancé, et qu'il poursuyt de l'accomplyr avec beaucoup
d'honneur et de dignité, et avec tant de bonne façon
qu'il ne s'y peut desirer rien de mieulx, et faict comporter
bien modestement sa troupe, de sorte que toute ceste court
en demeure bien édiffyée. Dont j'espère qu'avec beaucoup
de sa réputation il rapportera beaucoup de contantement
de son voïage à Vostre Majesté; et ne me reste qu'un seul
escrupulle, c'est la traverse que nous pourra donner l'ambassadeur
du Roy d'Espagne, lequel en dilligence est arryvé
<span class="pagenum"><a id="Page_407"> 407</a></span>
icy dans bien peu d'heures après que M<sup>r</sup> de La
Chastre a esté descendu; mais nous n'obmettrons ung seul
poinct du soing et dilligence que debvons à vostre service,
ainsy que par luy mesmes qui pourra, dans quatre ou cinq
jours, s'expédyer d'icy, aurez l'entière relation du tout.
Et sur ce, etc.    <span class="i2">Ce <span class="xs">XXXI</span><sup>e</sup> jour de mars 1575.</span></p>

<h2>CCCCXLIII<sup>e</sup> DÉPESCHE</h2>

<p class="center">&mdash;du <span class="xs">VII</span><sup>e</sup> jour d'apvril 1575.&mdash;</p>

<p class="center">(<i>Envoyée exprès par M<sup>r</sup> de la Chastre.</i>)</p>

<p class="hanging indent">
Heureux résultat de la mission de M<sup>r</sup> de La Châtre.&mdash;Renouvellement de la
ligue entre la France et l'Angleterre.&mdash;Assurance que la confiance est pleinement
rétablie.&mdash;Instance pour que M<sup>r</sup> de Mauvissière, successeur désigné
de l'ambassadeur, se rende sans retard à Londres.</p>

<p class="dest">Au Roy.</p>

<p>Sire, la bonne et digne façon de laquelle M<sup>r</sup> de La
Chastre s'est conduict à fère la visite que luy avez commandé
vers ceste princesse, et à luy présenter les lettres
de Vostre Majesté et de la Royne, vostre mère,
(mesmement celles qui estoient escriptes de voz mains,
lesquelles, avec l'acte d'acceptation de la ligue, qui a
esté trouvé fort bien couché, ont esté de grand moment),
et à luy bien explicquer les poinctz de sa créance,
et singulièrement à luy ouvrir clèrement la droicte intention
de Voz Très Chrestiennes Majestez, et aussy à luy admener
de bien vifves raysons pour luy oster tout escrupulle
qu'il y ayt aultre chose que toute sincérité, bien esloignée
de faintise et de dissimulation, en l'amityé que luy promettez,
ont faict que la confirmation de la dicte ligue, pour
<span class="pagenum"><a id="Page_408"> 408</a></span>
laquelle principallement l'aviez dépesché par deçà, a heureusement
succédé, ainsy que luy mesmes vous en fera le
récit, et vous en délivrera l'acte et les lettres, que la
dicte Dame vous en escript. Qui me semble, Sire, que les
choses en sont venues à si bons termes que de meilleurs
ny de plus honnorables, pour ce regard, n'en pourroient
estre desirez pour Vostre Majesté. Et j'en loue Dieu de
bon cueur, car, avec l'utillité de vostre service, je puis, à
ceste heure, plus confidemment supplyer très humblement
Vostre Majesté de m'effectuer la promesse de mon congé,
sans craindre que le changement d'ambassadeur puisse
rien altérer en la négociation de deçà, et commander de rechef
à M<sup>r</sup> de Mauvissyère de se rendre, icy, le <span class="xs">XV</span><sup>e</sup> de ce
moys, ou au plus tard à la fin d'icelluy, sellon que, par la
dépesche du <span class="xs">XVII</span><sup>e</sup> du passé, j'ay veu que desjà il en avoit
receu vostre commandement. Sur ce, etc.</p>

<p class="right">Ce <span class="xs">VII</span><sup>e</sup> jour d'apvril 1575.</p>

<h2>CCCCXLIV<sup>e</sup> DÉPESCHE</h2>

<p class="center">&mdash;du <span class="xs">XV</span><sup>e</sup> jour d'apvril 1575.&mdash;</p>

<p class="center">(<i>Envoyée exprès jusques à Calais par Jehan Mousnyer.</i>)</p>

<p class="hanging indent">
Audience.&mdash;Remerciemens de l'ambassadeur pour l'honorable accueil fait à
M<sup>r</sup> de La Châtre et le renouvellement de la ligue.&mdash;Demande d'Élisabeth
que le roi prête serment pour la confirmation du traité.&mdash;Déclaration
des armemens faits à Saint-Malo contre ceux de la Rochelle.&mdash;Adhésion de la
reine à ces armemens qu'elle juge nécessaires pour réprimer les excès des
protestans.&mdash;Affaires d'Irlande.&mdash;Réclamation de l'ambassadeur au sujet
de son traitement.</p>

<p class="dest">Au Roy.</p>

<p>Sire, je viens de dire à la Royne d'Angleterre que,
<span class="pagenum"><a id="Page_409"> 409</a></span>
quand il n'y eût eu aultre argument que celluy de l'obligation,
que je luy avoys, de m'avoyr rendu si heureux qu'avant
la fin de ma charge elle eût faict réuscyr très honnorable
et pleyne de contantement la première légation que
Vostre Majesté luy avoit envoyée, qu'encores n'avoys je,
pour ce regard, voullu fallir de luy en venir très humblement
bayser les mains, et la remercyer, d'abondant, de ce
qu'elle avoit donné à M<sup>r</sup> de La Chastre, et aulx gentilshommes
françoys de sa compagnye, de quoy rapporter à
Vostre Majesté que, en nulle aultre part du monde, ilz
eussent peu estre mieulx veus ny plus caressez qu'ilz
avoyent esté, icy, ny recepvoir tant d'honnestes gracieusetez
qu'ilz avoient faict d'elle, comme d'une des plus vertueuses
et courtoises princesses que le monde ayt, ny, possible,
aura de longtemps; et que toutz ensemble avions
loué Dieu du prompt et franc desir dont elle avoit très volontiers,
et de bon c&oelig;ur, accepté Vostre Majesté en la
continuation de la ligue, que le feu Roy, vostre frère,
avoit avec elle; et que le dict S<sup>r</sup> de La Chastre la pryoit
bien de croyre qu'il n'avoit layssé tomber ung seul mot de
tant d'honnestes propos qu'elle nous avoit tenus de Vostre
Majesté et de la Royne, vostre mère, et de toutz ceulx
de vostre couronne, ny de toutes les responces qu'elle
nous avoit faicte, ny des honnorables signiffications d'amityé
qu'elle nous avoit monstré vous porter, ny encores des
aultres tant habondantes et vrayement royalles faveurs que,
pour l'honneur de vous, elle luy avoit faictes, et à luy et à
sa compagnye, qu'il n'eût soigneusement recueilly le tout
pour en pouvoir donner bon compte à Vostre Majesté; et
qu'il desiroit que quelque chose de ce qu'il avoit de plus
cher au monde, ou mesmes une partye de soy mesmes, se
<span class="pagenum"><a id="Page_410"> 410</a></span>
peût convertyr en mercyement qui se trouvât digne de l'obligation
qu'elle avoit gaignée sur luy, et aulmoins luy
layssoit il par deçà une très dévote affection de luy fère,
après Vostre Majesté et ce qu'il debvoit à vostre
couronne, plus de service qu'à nul prince ny princesse de la
Chrestienté;</p>

<p>Et que les aultres gentilhommes françoys, en leur disant
adieu, m'avoient prié, toutz d'une voix, que,
en leur nom, je luy voulusse aussy bayser ses royalles
mains; et qu'ilz réputeroyent à grand heur que, quelques
jours, avec le bon congé de Vostre Majesté, ilz peussent
estre employez en chose qui fût pour l'honneur et service
d'elle; car ilz n'y espargneroyent ny leurs vies ny leurs
personnes; et que, en expécial, M<sup>r</sup> de Beauvoys luy rendoit
très humbles grâces de ce qu'elle avoit deigné privément
l'enquérir de plusieurs particullaritez de Vostre Majesté
et fort famylièrement l'en entretenir; et que celle
grande faveur, dont une si excellente princesse l'avoit
voulu fère digne, luy avoit réaulcé le cueur, pour espérer
d'estre quelque chose de meilleur à l'advenir qu'il ne s'estoit
encores jamays ozé promettre; et qu'il avoit faict un
registre, en soy mesmes, de toutes les vertueuses parolles
et honnestes démonstrations de la dicte Dame, et singullièrement
de celle très expresse commission qu'elle luy
avoit donné pour ne faillir d'en entretenir, bien au long et
à loysir, Vostre Majesté.</p>

<p>Lesquelz propos je vous promectz, Sire, que la dicte
Dame a eu souveraynement agréables, et, nonobstant la
dilligence d'aulcuns, qui s'estoient cependant efforcez d'attiédyr
nostre précédante négociation, elle, d'une démonstration
de playsir et de contantement, plus que ordinayre,
<span class="pagenum"><a id="Page_411"> 411</a></span>
m'a respondu que, quoyqu'on luy eût voulu dire, ny persuader
de Vostre Majesté, elle avoit trouvé que, sur le
voïage de M<sup>r</sup> de La Chastre, aussy bien qu'en aultres choses,
j'estoys plus véritable que ceulx qui en avoyent mal
rapporté, et qu'elle ne se souvenoit d'estre jamays demeurée
plus pleynement satisfaicte de nulle autre négociation
qu'elle eût faict en sa vye, que de ceste cy; et que
pourtant, si j'avoys jamays rien faict à sa pryère, que je
voulusse, à ce coup, avec plus d'expression que jamays,
infinyement remercyer Vostre Majesté de sa part, pour
l'effect de ceste ambassade, laquelle vous luy aviez faicte
fère en termes si honnorables qu'elle ne le sçauroit desirer
davantage; et qui estoyent très signifficatifs de la
droicte amityé que luy portés; et puis il sembloit que eussiez
choysy l'ambassadeur, garny de toutes les qualitez
dignes et propres pour l'honnorer beaucoup à elle et donner
grand contantement à toutz les siens, et qu'elle avoit
desjà envoyé à son ambassadeur par dellà ung pouvoir pour
assister à vostre sèrement et requérir une plus ample confirmation;
jouxte le <span class="xs">XXXIX</span><sup>e</sup> article du traité, et la lettre de
vostre main, affin de donner perfection à cest affère, duquel,
si elle voyoit que les choses se continuassent sellon ce
bon commancement, elle vous promettoit bien que vous
auriez en elle une très loyalle et perpétuelle confédérée
pour tout le temps de sa vye.</p>

<p>Sur quoy, Sire, je supplye très humblement Vostre Majesté
de satisfère premièrement aulx deux premiers poinctz:
du sèrement et confirmation, et en fère dellivrer l'acte au
dict sieur ambassadeur; mais, quand au troysiesme, de la
lettre de vostre main, il vous plerra me l'envoyer pour la
dellivrer à la dicte Dame, affin d'avoyr argument de parler
<span class="pagenum"><a id="Page_412"> 412</a></span>
bien à elle et de tirer d'elle une bien expresse déclaration
là dessus.</p>

<p>J'entendz que la dellibération d'envoyer en Espaigne,
et pareillement de dépescher en Escosse, demeurent en
quelque suspens jusques après les prochaynes nouvelles qui
viendront de France, après le retour de M<sup>r</sup> de La Chastre.
Cependant j'ay communicqué à la dicte Dame une lettre,
que M<sup>r</sup> de Boyllé m'a escripte, du <span class="xs">XII</span><sup>e</sup> de mars,
touchant l'apprest que font ceulx de S<sup>t</sup> Malo pour se revencher
contre ceulx de la Rochelle; de quoy elle m'a dict
qu'elle ne pourroit désormays prendre meffiance d'aulcun
appareil qui se fît en vostre royaulme, et que les injures
et larrecins, que font ces réformez, méritoient, à bon escient,
qu'on les aille bien réprimer.</p>

<p>Il est survenu en Irlande une grande altération entre le
comte d'Essex et M<sup>e</sup> Finguillien, présidant au dict pays,
pour rayson de quoy l'ung et l'aultre ont dépesché en ceste
court; et le conseil s'en est assemblé, par troys foys, devant
la dicte Dame, laquelle, nonobstant qu'elle porte
grand faveur au dict d'Essex, qui a espousé une sienne
fort proche parante, si entendz je qu'elle ne l'a voulu supporter,
et m'a l'on dict qu'il est révoqué de sa charge. Et
sur ce, etc.    <span class="i2">Ce <span class="xs">XV</span><sup>e</sup> jour d'apvril 1575.</span></p>

<p class="blockquote">
J'entendz que M<sup>r</sup> le trésorier de l'espargne me veut roigner la
moictyé du présent quartier, où nous sommes, de l'estat d'ambassadeur,
bien que méshuy je ne pourray arryver vers Vostre Majesté,
non que me conduyre en ma mayzon, que ne soyons à la fin du
dict quartier. Dont vous supplye très humblement, Sire, luy commander
de ne m'y fère de diminution, car le tout me faict bien besoing
pour sortir d'icy.</p>

<p><span class="pagenum"><a id="Page_413"> 413</a></span></p>

<h2>CCCCXLV<sup>e</sup> DÉPESCHE</h2>

<p class="center">&mdash;du <span class="xs">XXI</span><sup>e</sup> jour d'apvril 1575.&mdash;</p>

<p class="center">(<i>Envoyée exprès jusques à Calais par Olyvier Champernon.</i>)</p>

<p class="hanging indent">
Emprunts et armemens faits par Élisabeth.&mdash;Confiance de l'ambassadeur
qu'elle n'a aucun projet hostile contre la France.&mdash;Nouvelles d'Écosse.&mdash;État
de la négociation de la paix dans les Pays-Bas.</p>

<p class="dest">Au Roy.</p>

<p>Sire, je n'apperçoy encores, pour aulcun semblant de
ceste princesse, qu'elle vueille, en l'endroict de Vostre
Majesté, ny du présent estat de voz affères, suyvre aultre
dellibération que celle bonne qu'elle nous a déclarée, quand
M<sup>r</sup> de La Chastre estoit icy. Et, bien que ceulx, à qui cella
ne peut playre, n'obmettent aulcune dilligence pour l'en
cuyder divertyr, si espérè je qu'avec les gracieulx termes,
dont Vostre Majesté et la Royne, vostre mère, aurez desjà
gratiffié à son ambassadeur les honnorables démonstrations
qu'elle a uzé en la confirmation de la ligue, nous pourrons
fère qu'elle se tiendra assez ferme contre les menées
et instigations des poursuyvans; en quoy je ne faudray,
à la première dépesche qui me viendra de Vostre
Majesté, de l'aller encores, de plus en plus, confirmer en
son bon propos. Il m'est bien venu, Sire, d'ung mesmes
lieu, et en une mesme heure, deux et troys advis pour
me fère assés doubter d'elle: l'ung est, qu'après une assemblée
de son conseil, à laquelle ont concouru les ministres
et aulcuns des plus apparantz suppostz de ceulx de la
nouvelle religyon, la dicte Dame a soubdain mis sus ung
emprunt de soixante mille livres esterlin, la moytié sur
ceste ville de Londres, un sixiesme sur le clergé et les
<span class="pagenum"><a id="Page_414"> 414</a></span>
aultres deux sixiesmes sur le commun du royaulme; qui
sont deux centz mille escus en tout à estre payez, le plus
tost que fère se pourra, par ses lettres qu'ilz appellent <em>Privez
Selz</em>, lesquelz l'on dépesche en grand dilligence. Et
l'autre advis porte que, en mesme temps, M<sup>r</sup> de Méru a
eu à dire à quelque personnage de ceste court, que, ayant
chascung de ses deux frères bien pourveu, là où ilz sont, à
leur faict, et que n'ayant luy moins heureusement négocié,
icy, de sa part, il dellibéroit de s'en retourner, à ceste
heure, en Allemaigne, puisque M<sup>r</sup> de Turenne s'estoit
desjà déclaré, affin de haster M<sup>r</sup> le Prince de Condé aulx
entreprinses qu'il a entre mains. Et le troysiesme advis est
qu'on poursuyt, en ceste court, plus chaudement qu'on
n'a encores faict, une description de cappitaynes et de
soldatz, et ung apprest de navyres de guerre; ce que aulcuns
veulent interpréter que tout cella se faict en faveur
des eslevez de vostre royaulme.</p>

<p>De quoy, pour l'instabilité des Angloix et l'extrême
passion qu'ilz ont à leur religyon, et la peur qui les tient
tousjours, de laquelle ilz ne se peuvent jamays deffère,
du faict de la Royne d'Escosse, je ne me veulx trop persuader
qu'il n'eu puisse estre quelque chose. Mais je
mezure bien aussy que tout cest appareil n'excède de
guyères ce qui faict besoing à la dicte Dame pour son
entreprinse d'Irlande, à laquelle elle est comme engagée,
et faut qu'elle y pourvoye promptement pour ne rien perdre
de la sayson de l'esté; car les aultres troys saysons de
l'an sont inutiles à la guerre de delà. Et puis je veulx présumer
qu'elle ne voudra si tost aller contre ce qu'elle vient
tout freschement de vous promettre par la susdite confirmation
de la ligue. Et, au pis aller, il faudra avoyr
<span class="pagenum"><a id="Page_415"> 415</a></span>
l'&oelig;il bien ouvert sur ce qu'elle entreprendra, affin que
rien ne s'en puisse addresser contre Vostre Majesté que
n'en soyez auparavant apperceu. Et, pour le présent, je
vous, diray, Sire, qu'il y a, à la vérité, deux navyres, de la
dicte Dame dehors, lesquelz sont allez convoyer la flotte
de Hembourg, et il s'en appreste quatre aultres, et puis
il en doibt sortir promptement six des particulliers. Et j'entends
que, en Ollande, l'on prépare à furie d'en mettre
quelque nombre dehors; en quoy je crains bien que l'ambassadeur
d'Angleterre, par le courrier qui est arryvé, icy,
le <span class="xs">XVI</span><sup>e</sup> de ce moys, ayt escript que Vostre Majesté a une
secrette dellibération d'aller promptement assiéger par mer
et par terre la Rochelle, et qu'il ayt donné une grande
allarme de l'armement de Bretaigne. Dont, à toutes advantures,
il sera bon, Sire, que faciez promptement
advertyr voz cappitaynes, qui sont sur mer, et pareillement
les gouverneurs, du long de la coste de deçà, qu'ilz se
donnent garde de ces deux appareils de Ollande et d'icy.</p>

<p>L'on m'a dict aussy que la dicte Dame a eu des lettres
d'ung sien serviteur secret, qui est en Escosse, lequel la
mect en peyne des choses de dellà comme si la part françoyse
y estoit plus relevée que jamays, et que le comte
de Morthon soit pour s'y laysser ramener; ce que j'estime
luy avoyr esté escript à poste par la praticque d'aulcuns
d'auprès d'elle. Tant y a qu'elle a faict une prompte dépesche
à Barwyc, par laquelle elle mande qu'on en examine
bien le faict, affin d'envoyer, puis après, M<sup>e</sup> Quillegreu
par dellà, s'il est cognu qu'il en soit besoing.</p>

<p>L'ung des principaulx entreméteurs de la paix des Pays
Bas a escript à ung sien amy, en ceste ville, et j'ay veu la
lettre, que, encor que les choses semblent estre accrochées
<span class="pagenum"><a id="Page_416"> 416</a></span>
à des difficultez non petites, et mesmement au poinct
de la religyon, et à la tenue des Estatz, et à fère sortyr
les estrangers hors du pays, si voyoit il néantmoins qu'on
en viendroit, à la fin, en accord. Et semble bien à ceulx cy
que la nouvelle qu'ilz ont: comme l'Empereur s'en va conclurre
le mariage du roy de Hongrye, son filz ayné, avec
la fille du duc de Saxe, facilitera davantage le dict accord,
et baillera ung grand moyen au dict roy de Hongrye
de parvenir à l'élection du roy des Romains. Et sur
ce, etc.    <span class="i2">Ce <span class="xs">XX</span><sup>e</sup> jour d'apvril 1575.</span></p>

<h2>CCCCXLVI<sup>e</sup> DÉPESCHE</h2>

<p class="center">&mdash;du <span class="xs">XXVI</span><sup>e</sup> jour d'apvril 1575.&mdash;</p>

<p class="center">(<i>Envoyée jusques à Calais par le secrétère du président de Toulouze.</i>)</p>

<p class="hanging indent">
État de la négociation de la paix en France.&mdash;Assurance que les préparatifs
faits en Angleterre sont dirigés contre l'Irlande.&mdash;Conférence de l'ambassadeur
avec l'envoyé du roi d'Espagne.</p>

<p class="dest">Au Roy.</p>

<p>Sire, à l'occasion du retour du S<sup>r</sup> de Vassal et de la
dépesche qu'il m'a apportée, de Vostre Majesté, du <span class="xs">XIII</span><sup>e</sup>
de ce moys, j'ay estimé qu'il estoit expédient d'informer
ung peu mieulx ceste princesse et les siens de voz nouvelles
et de l'estat des choses de dellà, qu'il ne sembloit que leur
ambassadeur les leur eût ainsy proprement escript comme
elles sont: car ilz tenoient entre eulx que le traicté de paciffication
en vostre royaulme ne prenoit aulcun bon commancement;
et que M<sup>r</sup> de Beauvoys La Nocle, qui estoit
venu, jusques bien près de Paris, pour vous apporter les
articles de la demande des eslevez, ayant eu advertissement
<span class="pagenum"><a id="Page_417"> 417</a></span>
qu'on luy vouloit fère ung très maulvais tour, s'en
estoit fouy en la plus grande haste qu'il avoit peu, et qu'encor
qu'on s'efforçât de traicter avec les aultres depputez,
et que l'on en corrompît quelques ungs, que néantmoins
tout ce qu'ilz feroient n'auroit point d'aucthorité, et qu'il
estoit tout apparant que, sans la liberté des deux mareschaulx
et sans le consantement des aultres troys frères de
Montmorency, l'accord ne succèderoit jamays; que cepandant
la guerre continuoit tousjours, et qu'en la Guyenne
au comte Martinengue avoit esté deffaictes quatre ou cinq
compagnies d'arquebuziers, et luy contrainct se saulver
dans ung prochain fort; et que Vous, Sire, sentiez plus et
estiez beaucoup plus fasché que M<sup>r</sup> de Turène eût prins les
armes que de tout ce que M<sup>r</sup> de Dampville, son oncle, avoit
faict jusques icy; et que ceulx de la Rochelle avoient gaigné
une victoyre sur mer contre les Bretons; que Vostre Majesté
se trouvoit en une extrême nécessité d'argent, et
que mesme la Royne Veufve, par faulte que ne luy en
pouviez bailler, demeuroit d'aller voyr sa fille jusques à
Bloys, avec d'aultres particullaritez qui n'estoient à l'advantage
de voz affères.</p>

<p>A quoy, par le contenu de ce qu'il vous avoit pleu m'escripre,
et de ce que le dict S<sup>r</sup> de Vassal m'avoit rapporté
de parolle, il y a esté satisfaict le mieulx que j'ay peu, de
sorte que chascung demeure maintenant plus capable de la
vérité. Et ne sentz poinct, Sire, que cella ayt faict, ny soit
pour fère encores de mutation icy; ains j'espère que, venant
bientost, icy, l'acte de vostre sèrement et de vostre plus
ample confirmation du traicté de ligue, et la lettre de déclaration
que ceste princesse attand de vostre main, qu'elle
persévèrera plus constante que jamays vers Vostre Majesté,
<span class="pagenum"><a id="Page_418"> 418</a></span>
se commançant desjà bien à cognoistre que l'emprunct des
deniers et l'apprest qu'elle a commandé de fère, ainsy que
par ma précédante je le vous ay escript, est principallement
destiné pour l'Irlande.</p>

<p>J'ay, ces jours passez, pryé le docteur fiscal de Bruxelles
à dîner en mon logis, et l'ay honnoré comme ambassadeur
d'Espaigne. Néantmoins il m'a dict que ceste princesse,
avec beaucoup de faveur, l'avoit bien receu, non à dire
vray pour ambassadeur, mais pour agent, sur les lettres
qu'il luy avoit apportées du Roy, son Mestre, par lesquelles
il promettoit d'observer et tenir ce que desjà avoit
esté, et seroit, après, négocyé par luy; et que, en attandant
la détermination que le dict Roy, son Mestre, et elle prendroient
sur la mutuelle résidence des ambassadeurs de l'ung
auprès de l'autre (et qu'en cas qu'ilz s'en accordassent que
seroit luy ou bien don Bernardin de Mendossa qui seroit
ordonné en ceste place), il continueroit de mettre à
effect les aultres bons accords, qui estoyent desjà comme
arrestez entre ces deux pays pour leurs commerces et entrecours.
Et en devisant avec luy, il m'a discouru ce qui
s'estoit passé jusques icy au traicté de la paix de Flandres,
et que, encor que les depputez se fussent retirez, et que
le comte de Sualsembourg s'en fût retourné vers l'Empereur,
ce n'estoit que pour en venir tant mieulx à
une bonne conclusion; et que, ce matin mesmes, il venoit
de recepvoyr des lettres de dellà qui le mettoient
hors de tout doubte que la dicte paix ne deût bientost et
bien heureusement succéder, parce qu'on l'advertissoit
qu'ung bien honneste moyen de seureté avoit esté mis en
avant, lequel le Roy Catholicque ne refuzeroit nullement
de bayller; et que le prince d'Orange et les eslevez
<span class="pagenum"><a id="Page_419"> 419</a></span>
s'en tiendroient pour bien contantz. Et sur ce, etc.</p>

<p class="right">Ce <span class="xs">XXVI</span><sup>e</sup> jour d'apvril 1575.</p>

<h2>CCCCXLVII<sup>e</sup> DÉPESCHE</h2>

<p class="center">&mdash;du dernier jour d'apvril 1575.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Négociation de l'ambassadeur pour Marie Stuart.&mdash;Arrivée à
Londres des députés de Bâle, chargés de solliciter des secours pour les
protestans de France.&mdash;Élection du roi comme chevalier de l'ordre de la
Jarretière.</p>

<p class="dest">Au Roy.</p>

<p>Sire, parce que la Royne d'Angleterre avoit monstré
de ne prendre en bonne part la négociation que luy aviez
faicte fère pour la Royne d'Escosse, affin de mieulx cognoistre
si ce qu'elle nous en avoit respondu luy partoit, à
bon esciant, de dedans du cueur, ou si c'estoit artiffice, je
luy suis allé dire que j'avoys à luy fère ung peu de querelle
de la rude responce, qu'elle vous avoit mandé, sur les honnestes
propos que luy aviez faict tenir par M<sup>r</sup> de La Chastre
en faveur de ceste princesse.</p>

<p>A quoy soubdain, sans me laysser passer plus avant,
elle m'a respondu que je serois tout esbahy, si je sçavois ce
qu'elle avoit faict davantage, car, par la lettre qu'elle
avoit escripte, de sa main, à la Royne, vostre mère, elle
luy avoit mandé qu'elle ne luy layrroit passer ceste grande
faute d'avoyr permis que Vostre Majesté fût entrée en renouvellement
de ligue avec elle par ung si mal considéré
commancement que celluy là; et mesmes s'estoit pleincte
à elle que je ne m'estois monstré, icy, guyères moins ambassadeur
de la Royne d'Escoce que le vostre.</p>

<p><span class="pagenum"><a id="Page_420"> 420</a></span>
A quoy aussy, en ryant, je luy ay dict que, en cuydant
taxer d'erreur Voz Très Chrestiennes Majestez, elle ne
prenoit pas garde qu'elle manifestoit proprement le sien de
vous reprocher les honnestes offices que faisiez pour vostre
belle seur et parante, et pour vostre principalle allyée; lesquels
offices je sçavoys qu'elle mesmes jugeoit assez que,
sans grand reproche, vous ne les pouviez obmettre, et qu'il
failloit bien qu'elle pensât de ne vous avoyr jamays pour
amy, si elle ne vous vouloit aymer avec toutes les circonstances
de vostre honneur et dignité; et que, pour mon regard,
je n'avoys jamays attainct de fère, à beaucoup près,
pour la dicte Dame, tout ce que Vostre Majesté m'en avoit
commandé, dont je ne creignoys d'estre blasmé de l'excez;
et que, de tant que je sçavoys qu'à présent elle n'avoit
aulcune matière d'offance ny de courroux contre elle, que
je ne layrroys pourtant cella de luy communicquer une sienne
lettre que j'avoys naguyères receue, laquelle luy feroit
venir à regret que, pour son regard, elle ne vous eût plus
agréablement satisfaict.</p>

<p>Et, la luy ayant baillée, elle l'a fort volontiers serrée dans
sa pochette, et m'a pryé de la luy laysser pour la lyre à son
loysir. Qui ay bien cognu depuis, Sire, qu'elle y avoit trouvé
des particullaritez qui l'avoient contantée, dont elle a
contanté aussy de quelques aultres la dicte Dame; et a
permis que M<sup>e</sup> Jehan de Compiègne, son tailleur, avec plusieurs
besoignes qu'il a apportées de Paris, la soit allé
trouver.</p>

<p>Ceste difficulté n'a esté sitost vuydée qu'il s'en est présenté
incontinent une aultre, plus grande, de troys gentilshommes,
l'ung françoys, l'autre allemand et l'autre
flammand, lesquelz, ayant esté naguyères dépeschés par
<span class="pagenum"><a id="Page_421"> 421</a></span>
l'assemblée qui a esté tenue à Basle, sont venus incister à
ceste princesse et au clergé de ce royaulme en des demandes
bien grandes pour ceulx qui ont prins les armes en faveur
et deffence de ceulx de la nouvelle religyon; lesquelles
demandes je n'ay peu encores bien approfondyr, à la vérité,
quelles elles sont; tant y a qu'il semble que les évesques
d'icy y vont assez inclinant. Néantmoins il a esté si bien
pourveu au reste, que je ne descouvre nullement que ceste
princesse ny ceulx de son conseil ayent, pour encores, aulcune
dellibération de leur rien accorder.</p>

<p>Et, au contrayre, il est advenu, contre ce qu'ilz espéroyent,
et au regret de plusieurs aultres poursuyvantz en
ceste court, que le jour de S<sup>t</sup> Georges, et tenant le chapitre
de l'ordre de la Jarretyère, à Grenvich, la dicte Dame
a faict que Vostre Majesté y a esté esleu chevalyer du dict
ordre; dont le comte de Lestre s'en est incontinent envoyé
conjouyr avecques moy, avant qu'il en ayt esté rien divulgué.
Et, le jour ensuyvant, elle a envoyé troys honnestes
gentilshommes de sa court, du nombre de ses pensionnayres,
dont l'ung est son parant, devers moy, pour me notiffyer
la dicte élection, et comme elle n'avoit voulu permettre
que ce chapitre se passât sans qu'elle se fît; et
qu'aussytost qu'elle entendroit que Vostre Majesté l'auroit
agréable, elle ne faudroit de vous dépescher ung personnage
d'honneur et ung seigneur de qualité pour vous aller
apporter le dict ordre. Je l'ay infinyement remercyée de
ceste marque, et de l'évident tesmoignage qu'elle vous
rend, en cella, de son indubitable amityé, et que je ne
tarderoys de le vous fère bientost sçavoyr; luy osant desjà
bien advancer cella, en vostre nom, qu'elle n'eût peu
fère eschoyr ceste élection en l'endroict de nul autre
<span class="pagenum"><a id="Page_422"> 422</a></span>
prince de la Chrestienté qui mît plus de peyne d'honnorer
son ordre, et de l'accepter en très bon gré, que Vostre
Majesté feroit: dont vous supplye très humblement, Sire,
m'y fère promptement, et par voz premières, ung mot de
responce. Sur ce, etc. <span class="i2">Ce <span class="xs">XXX</span><sup>e</sup> jour d'apvril 1575.</span></p>

<h2>CCCCXLVIII<sup>e</sup> DÉPESCHE</h2>

<p class="center">&mdash;du <span class="xs">VI</span><sup>e</sup> jour de may 1575.&mdash;</p>

<p class="center">(<i>Envoyée à Callais expressément par le S<sup>r</sup> Biscop.</i>)</p>

<p class="hanging indent">
Vives instances des députés de Bâle à l'effet d'obtenir des secours pour les
protestans de la Rochelle.&mdash;Réclamations des Anglais pour que justice leur
soit rendue en France.&mdash;Nouvelles d'Écosse.&mdash;Plaintes de l'ambassadeur
à raison du dénuement où il se trouve.</p>

<p class="dest">Au Roy.</p>

<p>Sire, comme ceste princesse estoit après à dellibérer,
avec ceulx de son conseil, si elle debvoit, ou si elle ne
debvoit pas, fère promptement mettre les douze navyres,
dont je vous ay cy devant escript, (sçavoyr est: six des
siens, et les six aultres des particulliers), en mer, il y en
a qui sont expressément allez la persuader que, pour occasion
du monde, elle ne voulût laysser de les fère sortir,
attandu que, de Normandye et de Bretaigne, il y en avoit
desjà ung bon nombre sur mer dehors. Et s'en est bien
peu failly, à l'instance des depputez de Basle, et d'aulcuns
venus de la Rochelle, lesquelz se sont tout à poinct présentez
là dessus en ceste court, lorsque M<sup>r</sup> de Méru y
estoit, que la résolution n'en ayt esté prinse, et mesmes
que aulcuns de ce conseil, qui inclinoyent à cella, opinoient
que ce seroit chose fort à propos pour favoriser l'entreprinse
<span class="pagenum"><a id="Page_423"> 423</a></span>
d'Irlande. Mais, quand j'ay eu, soubz main, remonstré
qu'il ne pourroit estre que Vostre Majesté n'en
prînt de la jalousye, attandu que vous aviez faict donner
advis à la dicte Dame de tout ce que vous aviez sur mer,
et de ce qu'entendiez y mettre davantage, ensemble de
son armement; et que vous sçaviez assez que, pour l'Irlande,
il ne luy faisoit besoing d'aultres vaysseaulx que de
passagers pour y trajetter des hommes; et que je croy aussy
que, en mesmes temps, le conseiller fiscal de Bruxelles,
(lequel est après à renouveller les accords d'entre les pays
du Roy d'Espaigne avec ce royaulme, d'autant que leur
trefve, qui n'avoit esté prinse que pour deux ans, est expirée,
à ce premier jour de may), a aussy remonstré que
son Mestre auroit cella pour suspect; il a esté résolu que,
pour ceste heure, cest armement ne passeroit plus oultre,
et qu'il seroit remis jusques à ce que la dicte Dame vît si,
pour quelque occasion qui luy peût cy après survenir, qui
luy fût plus grande qu'elle n'en avoit à présent, elle seroit
meue de le parachever.</p>

<p>Et sur cella j'entends qu'il luy est arryvé, de son ambassadeur,
ung pacquet, lequel luy a donné assés de satisfaction
du bon rapport qu'a faict d'elle et des choses de
deçà M<sup>r</sup> de La Chastre, et comme il vous a pleu commander
à icelluy mesmes S<sup>r</sup> de La Chastre, et à M<sup>rs</sup> de Limoges
et de Chiverny, d'aller apporter beaucoup d'honnestes
et agréables mercyementz, de vostre part, à son dict ambassadeur;
ce qui l'a grandement contantée. Mais il semble
bien qu'il ne luy ayt donné guyères d'espérance que
vueillés pourvoir aulx particullières demandes qu'elle vous
a mandé fère pour aulcuns de ses subjectz. De quoy elle
et ceulx de son conseil demeurent fort escandalizés, et disent
<span class="pagenum"><a id="Page_424"> 424</a></span>
qu'il n'est pas possible que l'amityé se puisse conserver
entre Voz deux Majestez, si la justice n'est mutuellement,
là et icy, administrée à voz communs subjectz. Et
pour ceste occasion, ilz m'ont faict tomber une lettre entre
mains que M<sup>e</sup> Chambernon m'a escripte pour fère que, par
la presse que cestuy faict de son affère, Vostre Majesté
cognoisse combien ceste princesse est pressée, de plusieurs
aultres des siens, de leur pourchasser quelque rayson et
restitution en France.</p>

<p>J'ay faict recepvoyr en bonne part à milord de S<sup>t</sup> Jehan,
l'escossoys, la responce que m'aviez commandé de luy fère,
lequel se contantera qu'il vous playse luy envoyer une vostre
lettre de protection; car il proteste que ce n'a esté pour
gain ny pour ambition qu'il s'est adressé à Vostre Majesté,
ains pour la servitude qu'il vous porte, et pour la naturelle
affection qu'il porte à vostre couronne, et qu'il espère bien
de fère que ce tesmoignage de vostre faveur, que vous luy
donrez maintenant, servira de beaucoup à establir l'authorité
de vostre nom et celle de vostre alliance en Escosse,
et qu'il vous y regaignera cinq centz, voyre mille gentilshommes
pour fère entièrement ce que vous leur commanderez.
L'on m'a dict que, au dict pays, la noblesse et le
peuple sont après à déposer, toutz d'ung accord, le comte
de Morthon de la régence pour la bailler à l'ung des enfans
du feu duc de Chastelleraut, ou bien au comte de Honteley:
qui seroit chose peu agréable en ceste court. Je mettray
peyne d'en avoyr plus de certitude, affin de le vous
mander par mes premières. Et sur ce, etc.</p>

<p class="right">Ce <span class="xs">VI</span><sup>e</sup> jour de may 1575.</p>

<p><span class="pagenum"><a id="Page_425"> 425</a></span></p>
<div class="blockquote">
<p class="header"><i>Par postille à la lettre précédente.</i></p>

<p>Sire, vostre service souffre icy du détriment beaucoup, et moy de
la honte bien grande et une nécessité insupportable, pour le tort, que
le S<sup>r</sup> Scipion Sardiny me faict, de ne me vouloir payer les assignations
que M<sup>r</sup> le trézorier de l'espargne m'a, dez l'année passée, baillée
sur luy; qui vous supplye très humblement luy commander qu'il
ayt à les acquitter tout promptement aulx S<sup>rs</sup> Macey et Cevany pour
le S<sup>r</sup> Acerbo Velutelly; lequel prétend de me fère mettre en arrest,
pour troys mille escus qu'il m'a desjà advancez, et pour l'intérest
des troys foyres que le dict Sardiny a layssé passer sans le vouloyr
contanter.</p></div>

<h2>CCCCXLIX<sup>e</sup> DÉPESCHE</h2>

<p class="center">&mdash;du <span class="xs">XII</span><sup>e</sup> jour de may 1575.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Intrigues pour forcer Élisabeth à prendre le parti des protestans de France.&mdash;Négociation
du roi d'Espagne avec l'Angleterre.&mdash;Affaires d'Écosse.&mdash;Nouveau
danger de Marie Stuart.&mdash;Poursuites faites à raison de lettres
qui lui ont été adressées.&mdash;État de la négociation de la paix en France.</p>

<p class="dest">Au Roy.</p>

<p>Sire, celluy secrettayre Wilx, angloys, qui accompaignoit
le secrettayre de M<sup>r</sup> de Méru, quand il fut prins à Bouloigne,
est retourné, icy, depuis quatre ou cinq jours, avec
plusieurs lettres et dépesches qu'il a apportées d'Allemaigne
et de Basle à ceste princesse, et à ceulx de son conseil, et
pareillement à M<sup>r</sup> de Méru, et aulx ministres françoys et
flammantz qui sont en ceste ville. Et soubdain, ceulx, qui
sont superintendantz des affères de ceulx de la nouvelle
religyon, se sont assemblez pour dellibérer du contenu des
dictes dépesches; et, le lendemain, M<sup>r</sup> de Méru, avec l'ung
d'eux, est allé à Grenvich, où il a estroictement conféré
avec troys de ce conseil: et y est convenu ung nommé
<span class="pagenum"><a id="Page_426"> 426</a></span>
le S<sup>r</sup> de Martinez, agent de M<sup>r</sup> de Laval, et troys cappitaines
ou gentilshommes françoys, de ceulx qui souloyent
suyvre le feu comte de Montgommery. Dont j'entendz
qu'il y a esté mis en avant beaucoup de propositions
pour essayer de tirer d'icy, en une façon ou aultre, des deniers
et des hommes et des vaysseaulx, et aultres moyens,
en faveur des eslevez de vostre royaulme; et mesmes de
fère que ceste princesse se voulût déclarer pour eulx en ce
qui concerneroit la deffance de leur religyon, luy assurant
le dict Wilx, oultre la teneur des lettres, que, pour chose
très certayne, le Prince de Condé armoit bien grossement.
Et celluy, que j'ay mis après pour descouvrir ce qui résulteroit
de toutes ces dellibérations, m'a mandé qu'il n'estoit
pas possible, pour encores, de le sçavoyr, parce que nulle
chose au monde estoit menée plus secrettement ny plus à
couvert que ceste cy; néantmoins, sellon qu'il le pouvoit
comprendre pour la démonstration que faisoyent les plus
passionnez, il sembloit bien qu'ilz ne peussent aysément
mouvoyr la dicte Dame à leurs desirs, mais qu'il estoit bien
à craindre qu'enfin ilz obtînsent d'elle qu'elle dissimuleroit
ce que le clergé et les particulliers de ce royaulme voudroient
fère en cest endroict. Sur quoy, Sire, au premier
sentiment que j'auray de chose aulcune qui puisse, tant
soit peu, manifester leurs dictes dellibérations, je ne faudray
de vous en donner incontinent advis, vous voulant
cependant bien assurer que la dicte Dame n'a envoyé aulcun
nouveau mandement à ses navyres, et qu'elle a faict
surçoyr, pour quelque temps, l'emprunct des deux centz
mille escus dont je vous avoys faict mencion.</p>

<p>Les choses, que le docteur fiscal de Bruxelles avoit à
négocyer en ceste court, ne sont si facillement venues à
<span class="pagenum"><a id="Page_427"> 427</a></span>
conclusion comme il espéroit; et semble qu'elles vont en
longueur. Néantmoins il se promect de fère que la mutuelle
résidance des ambassadeurs sera accordée entre le Roy, son
Mestre, et ceste princesse; par le moyen de quoy toutes
les aultres difficultez seront bientost vuydées entre eulx;
et il en est entré en plus d'espérance, depuis troys jours
qu'il a eu à présenter à la dicte Dame une lettre, de la
main de son dict Mestre, qui la remercye sans fin de l'honneste
offre qu'elle luy avoit faicte de ses navyres et hommes
contre le Turc; et y a adjouxté beaucoup de bonnes et
expresses parolles d'amityé qui l'ont grandement contantée.</p>

<p>L'on a eu craincte, icy, de quelque altération vers le
North, d'autant que d'Escosse l'on avoit transporté en la
frontyère de deçà, ez mains de milord de Scrup, gardien
d'icelle, une jeune hérityère, bien riche, contre le vouloyr
du comte de Morthon, qui prétandoit d'en avoyr la garde
noble, et de la maryer à quelqu'ung de ses parantz; mais
la Royne d'Angleterre a mandé qu'on la luy rendît, dont
cella n'a passé plus oultre.</p>

<p>Il se faict, icy, une grande recherche sur la Royne d'Escosse;
et a l'on mis desjà cinq personnages de qualité dans
la Tour, et examiné deux milords, et envoyé quérir troys
serviteurs du comte de Cherosbery pour vériffyer par qui et
commant ont esté conduictz les pacquetz et chiffres de la
dicte Dame, et quelle négociation elle en a menée avec
Guoaras; agent du Roy d'Espaigne. Je fay tout ce que je
puis pour modérer cella, et ne discontinue poinct, pour
toutes ces traverses, les gracieuses négociations; et de
fère ordinayrement tenyr de petitz présentz et des lettres
et aultres honnestes entretiens, de la part de la dicte Dame,
<span class="pagenum"><a id="Page_428"> 428</a></span>
à la Royne, sa cousine, laquelle ne les a encore rejettez;
mais je crains fort que ses ennemys parviendront enfin à ce
qu'ilz prétandent: de la fère oster des mains du comte de
Cherosbery. En quoy je feray bien tout ce qu'il me sera
possible pour les en garder.</p>

<p>L'on m'a dict que les ministres françoys, qui sont icy,
ont receu freschement une forme d'articles que les depputez,
qui sont à Paris, leur ont envoyé, avec les responces
de Vostre Majesté; et qu'ilz disent qu'ilz ne voyent pas,
par là, que les choses aillent ainsy clères et nettes, comme
il seroit requis pour parvenir à une bonne paciffication.
Sur ce, etc. <span class="i2">Ce <span class="xs">XII</span><sup>e</sup> jour de may 1575.</span></p>

<h2>CCCCL<sup>e</sup> DÉPESCHE</h2>

<p class="center">&mdash;du <span class="xs">XVIII</span><sup>e</sup> jour de may 1575.&mdash;</p>

<p class="center">(<i>Envoyée exprès jusques à Calais par Chevalyer.</i>)</p>

<p class="hanging indent">
Résistance d'Élisabeth aux sollicitations des protestans de l'Allemagne et de la
Suisse.&mdash;Négociation des Pays-Bas.&mdash;Poursuites à raison des lettres adressées
à Marie Stuart.&mdash;Nouvelles d'Écosse.</p>

<p class="dest">Au Roy.</p>

<p>Sire, il a esté, à ce coup, bien difficile de résister à l'effort
qu'avec les dépesches d'Allemaigne et de Basle, et
l'instante sollicitation d'aulcuns, qui sont icy, l'on a faict à
ceste princesse, pour la cuyder tirer au contrayre party de
voz présentz affères; et me suys trouvé assez empesché
comme y remédier, parce que je n'avoys de quoy luy aller
ouvrir aulcun propos, qui vînt de vostre part, pour m'achemyner
à ceulx qu'il y failloit oposer. Néantmoins il a pleu
à Dieu ne me deffaillyr en cest endroict par la bonne inclination
<span class="pagenum"><a id="Page_429"> 429</a></span>
que la dicte Dame a de vous garder la paix, et
de ne rompre d'amityé avecques vous. J'entendz qu'elle a
pryé aulcuns de ses plus expéciaulx conseillers d'adviser
des expédientz honnestes comme la descharger elle, et se
descharger à eulx, de ces tant grandes importunitez; et
que, en quelle sorte que les choses puissent aller pour
ceulx qui recherchent de la faveur et du secours de son
royaulme, elle ne vouloit estre meslée avec eulx en rien
qui luy peût susciter de l'altération avec Vostre Majesté ny
avec le Roy d'Espaigne, jusques à ce qu'elle vît mieulx
comme, l'ung et l'autre, vous déporteriez vers elle. Sur
cella, l'on n'a pas ozé la presser davantage de l'armement
de ses navyres, lesquelz demeurent en ung demy appareil;
et si, s'est contantée, quand à l'emprunt de deux centz mil
escuz, que ceulx de Londres luy en ayent presté contant,
pour ung an, soixante six mille, affin de les employer en
sa guerre d'Irlande.</p>

<p>Les négociations de Flandres ne s'advancent guyères,
parce que le docteur de Bruxelles est ung peu malade; et
ceulx cy ne veulent procéder à la publication contre les
fuitifz des Pays Bas que le plus tard qu'ilz pourront. Néantmoins
aulcuns des principaulx de ceste court monstrent de
prendre bien à cueur que les choses demeurent imparfaictes
avec le Roy d'Espaigne.</p>

<p>L'examen se poursuyt vifvement et sans intermission
contre ceulx qu'on a mis dans la Tour par souspeçon de la
Royne d'Escosse. L'on m'a dict qu'on ne tire encores que
choses légères et de peu de moment de leur audition;
néantmoins l'on est à dellibérer, dans ce conseil, si la dicte
Dame sera eschangée des mains du comte de Cherosbery,
ou bien si l'on luy ordonnera à luy de la fère observer de
<span class="pagenum"><a id="Page_430"> 430</a></span>
plus près qu'il n'a faict jusques icy. Je ne sçay où en ira
encores la résolution, tant y a que je incisteray, aultant
qu'il me sera possible, qu'elle aille tousjours au mieulx.</p>

<p>Les choses d'Escosse se maintiennent encores assez paysibles,
et a esté tenu à Lislebourg une forme d'Estatz, où
les principaulx de la noblesse ont convenu, et s'en sont retournez
assez contantz; et mesmes le comte d'Arguil a satisfaict,
en présence des Estatz, aux bagues de la couronne,
que le comte de Morthon demandoit à sa femme
et en a emporté son acquict. Il n'y a esté, à ce que j'entendz,
rien dict, faict, ny ordonné, au préjudice de vostre
alliance; et Quillegreu, ny nul aultre, pour la part
d'Angleterre, n'y a assisté. Il semble que, d'icy à quelques
moys, l'on se doibt, de rechef, assembler au dict Lislebourg
pour adviser s'il sera bon que le jeune Prince commance
de prendre estat, et qu'il sorte d'Esterling, pour se
monstrer au peuple, et qu'il aylle se promener par le pays;
en quoy ne se sçayt encores comme l'on en dellibèrera,
ny si l'on y peysera bien toutes les circonstances et inconvénientz
qui en pourroient advenir.</p>

<p>J'attandz avec grand desir mon successeur, et attandz
avec très grande dévotion de voz nouvelles, s'esbahyssant
ceste princesse que, depuis le retour de M<sup>r</sup> de La Chastre,
il ne m'est arryvé ung seul mot de vostre part pour luy
dire. Sur ce, etc. <span class="i2">Ce <span class="xs">XVIII</span><sup>e</sup> jour de may 1575.</span></p>

<p><span class="pagenum"><a id="Page_431"> 431</a></span></p>

<h2>CCCCLI<sup>e</sup> DÉPESCHE</h2>

<p class="center">&mdash;du <span class="xs">XXVI</span><sup>e</sup> jour de may 1575.&mdash;</p>

<p class="center">(<i>Envoyée exprès à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Remerciement de l'ambassadeur pour l'élection du roi comme
chevalier de la Jarretière.&mdash;Serment prêté par le roi sur la confirmation
de la ligue.&mdash;Demande afin qu'Élisabeth remplisse les nouvelles formalités
auxquelles le roi s'est soumis.&mdash;Son refus de prêter un nouveau serment
motivé sur ce qu'elle a déjà juré le traité.&mdash;Renvoi au conseil de
cette difficulté.&mdash;Déclaration de la reine que, par suite du retard mis à acquitter
en France une créance due à un anglais, il lui a été donné autorisation
de se payer par lui-même sur les biens des Français.&mdash;Vives réclamations
de l'ambassadeur contre cette résolution.&mdash;Délibération du conseil.&mdash;Instance
pour que la reine déclare formellement à son ambassadeur
auprès du roi, qu'elle desire la pacification en France.</p>

<p class="dest">Au Roy.</p>

<p>Sire, la veille de la Pantecoste, j'ay esté à Grenvich,
où, d'arryvée, la Royne d'Angleterre m'a reproché que je
l'avoys quasy oublyée; et je luy ay dict que je ne vouloys
nullement excuser ma faulte d'avoyr esté plus longtemps que
je ne debvoys à l'aller trouver, et que je cognoissoys très
bien que ce que, depuis deux moys en çà, elle avoit faict
vers Vostre Majesté, aultant honnorablement qu'il se pouvoit
dire ny desirer au monde, méritoit bien que je luy
usasse de plus grand debvoir, mais que j'avoys différé de
venir à elle pour attandre qu'il me vînt quelqu'une de voz
dépesches, après le retour de M<sup>r</sup> de La Chastre; et vous
aviez si continuellement esté occupé à ouyr les depputez de
voz subjectz, que ne m'en aviez peu fère pas une, jusques
à celle de maintenant.</p>

<p>De laquelle, premier que de traicter rien de ce qu'elle
contenoit, je la vouloys bien fort humblement remercyer
<span class="pagenum"><a id="Page_432"> 432</a></span>
du soing qu'elle avoit eu, au dernier chapitre de son ordre,
de vous fère eslire ung des chevalyers de la Jarretyère; qui
estoit une suyte de ses bonnes démonstrations vers vous,
par lesquelles elle faisoyt foy, à toute la Chrestienté, qu'elle
vouloit avoyr beaucoup d'amityé et de bonne intelligence
avecques Vostre Majesté; et que les troys gentilshommes,
qu'elle m'avoit envoyez pour me le signiffier, n'avoyent rien,
obmis de ce qui pouvoit servir à l'ornement de ce propos,
et de m'assurer qu'aussytost qu'elle pourroit sçavoyr que
vous l'auriez agréable, qu'elle vous dépescheroit ung seigneur
de qualité pour vous aller apporter le dict ordre, ce
que je vous avoys tout aussytost mandé; qu'elle ne sçauroit
avoyr faict eschoyr ceste élection sur prince de la
Chrestienté qui mette plus de peyne, que vous ferez, d'honnorer
son dict ordre, et de l'accepter de très bon cueur.</p>

<p>Elle m'a respondu que, voyrement, avoit elle voulu
fère cecy pour ung acte patant à ung chascung de la confirmation
d'amityé et de plus estroicte intelligence qu'elle
avoit avec Vostre Majesté; et que, si elle eût eu quelque
aultre chose de plus présant et de plus grand en sa puissance,
elle eût mis peyne de vous en honnorer; et que elle
espéroit qu'ainsy que les feus Roys, voz bisayeul, ayeul, père
et frère, ne l'avoyent refuzé de la main des prédécesseurs
Roys de ceste couronne, qu'aussy Vostre Majesté ne dédaigneroit
de l'accepter maintenant de la sienne.</p>

<p>J'ay suivy à luy dire que vous me commandiez, par
ceste vostre dernière dépesche, de luy bien tesmoigner
l'ayse et grand plésir qu'aviez eu d'entendre, par M<sup>r</sup> de
La Chastre, qu'elle avoit bien et agréablement receu la
première négociation que luy aviez envoyée, avec toutz les
poinctz qu'elle contenoit, comme elle avoit grandement
<span class="pagenum"><a id="Page_433"> 433</a></span>
caressé et bien traicté vostre ambassadeur et toutz les gentilshommes
françoys qui estoyent avecques luy; de quoy
vous la vouliez, de tout vostre cueur, infinyement remercyer,
ensemble de la bonne et prompte volonté dont elle
vous avoit, sans excuse ny difficulté, ny sans remise aulcune,
accepté en la ligue commancée avec le feu Roy,
vostre frère, et de vous en avoyr expédyé ung acte en termes
de grande amityé et qui vous attribuoyent beaucoup
d'honneur et de louange; et aussy que, en beaucoup de
sortes, et par plusieurs de ses propos, elle vous avoit clèrement
signiffyé son intention et la bonne affection qu'elle
vous portoit; mesmes, lorsque, voyant retirer ung dogue
mort d'entre les pattes de l'ours, elle avoit souhayté
qu'<em>ainsy fussent toutz les ennemys de Vostre Majesté</em>.
Qui estoyent toutes démonstrations qui vous avoyent
extrêmement contanté, et vous la vouliez bien pryer de
croyre qu'elle les avoit colloquées en l'endroict du meilleur
et plus certain de ses amys, et du plus recognoissant prince,
d'entre toutz ceulx de son alliance; et que à nulle aultre
promesse, que vous eussiez jamays faicte, vous n'aviez
plus allègrement ny plus volontiers obligé vostre foy et sèrement,
qu'à celle de son amityé et de la confédération que
vous aviez avec elle; et que, tout ainsy que vous la luy
aviez sollennellement jurée, qu'ainsy la luy garderiez vous
très sainctement et de bonne foy; et n'y auroit occasion du
monde, ny persuasion de personne vivante, qui vous en
peût destourner. En confirmation de quoy, vous luy envoyez
la lettre, de vostre main, qu'elle avoit demandée.</p>

<p>La dicte Dame, avec beaucoup de plésir, a soubdein
prins, et leu, et releu, fort curieusement, la dicte lettre,
ensemble la soubscription et la suscription d'icelle; et
<span class="pagenum"><a id="Page_434"> 434</a></span>
l'ayant trouvée entièrement sellon son desir, elle m'a dict
qu'elle avoit à se louer beaucoup de M<sup>r</sup> de La Chastre et de
moy, des bons et honnorables raportz qu'elle cognoissoit
bien que nous avions faict et escript d'elle, et mesmes de
ne vous avoyr cellé la particullarité de l'ours, qui estoit
ung compte qu'elle me vouloit confirmer, de rechef, qui
n'avoit nullement esté feinct, ny prins d'aylleurs que de
la vraye affection de son cueur; et qu'il vous avoit pleu, de
vostre costé, si parfaictement accomplyr tout ce à quoy le
traicté vous obligeoyt vers elle, qu'elle restoit, à ceste
heure, très estroictement obligée vers vous; de quoy elle
avoit plus de playsir que de nulle aultre bien qu'elle eût en
ce monde, et mettroit peyne de le conserver soigneusement,
tant qu'elle vivroit, et de vous donner occasion que
n'en sentissiez moindre bien ny moins de contantement de
vostre part.</p>

<p>J'ay continué de luy dire que, oultre les quatre choses
que vous aviez très libérallement accomplies en cest endroict,
s'il en restoit encores quelqu'une à fère, de vostre
costé, pour la rendre davantage assurée de vous, que vous
vous y offriez de bon cueur, et estiez prest de l'accomplyr;
et que, de mesmes, vous la priez qu'elle ne se grevât de vous
contanter de troys aultres choses qui estoyent bien raysonnables,
et d'une mutuelle satisfaction entre vous: la première
estoit de vous renouveller son sèrement; la segonde,
de vous escripre ung mot de sa main, au mesmes sens que
vous aviez escript à elle; et la troysiesme, de procéder à
l'établissement du commerce entre voz deux royaulmes,
sellon la teneur du traicté.</p>

<p>Elle m'a respondu qu'elle, de son costé, ne mettroit
nulle difficulté en nulle de ces troys choses, mais on luy
<span class="pagenum"><a id="Page_435"> 435</a></span>
avoit remonstré, quand aulx deux premières, que vous aviez
desjà, devers vous, le sèrement qu'elle avoit faict et la
lettre qu'elle avoit escripte au feu Roy, vostre frère, qui
l'obligeoient tout de mesmes à vous qu'elle s'estoit obligée
à luy, et l'obligeroyent encores vers toutz les successeurs
de vostre couronne qui voudroyent continuer en la ligue
avec elle, et, par ainsy, qu'il n'estoit besoing de renouveller
rien de cella; et quand au commerce, qu'elle vouloit,
de bon cueur, que les choses s'effectuassent sellon le
traicté.</p>

<p>J'ay réplicqué qu'encor qu'elle eût bien devers elle le
sèrement et la lettre du feu Roy, vous ne luy aviez pourtant
dényé vostre propre sèrement et vostre lettre, bien
que le traicté ne vous obligeât qu'à luy signiffier simplement
vostre intention; et, que pour ne donner lieu à nul
escrupulles, je la supplyois qu'elle ne se voulût rendre difficile
vers vous de ces deux choses, parce que l'une et
l'aultre ne luy estoyent d'aulcun intérest à elle, et qu'après
avoyr, Vostre Majesté, ouy là dessus son ambassadeur,
vous n'aviez layssé de me mander de luy en continuer
à elle mesmes vostre instance. Et n'ay rien obmis,
Sire, de ce que j'ay estymé la pouvoir mouvoyr à n'y fère
poinct de refus.</p>

<p>Sur quoy elle m'a pryé que j'en volusse conférer avec
ceulx de son conseil, lesquelz avoyent aussy à me parler
d'ung aultre affère, duquel elle leur avoit commandé me
fère part, affin que je ne l'interprétasse nullement mal à
Vostre Majesté: c'estoit que, pour satisfère ung de ses
marchandz d'une certayne somme, de laquelle il avoit l'ordonnance
de vostre conseil et lettres de vostre grand
sceau, et vostre mandement au trézorier de vostre espargne
<span class="pagenum"><a id="Page_436"> 436</a></span>
pour en estre payé, et n'en ayant, après une longue
poursuyte et beaucoup de frays, peu rien obtenir, elle luy
avoit concédé de pouvoir arrester par deçà du bien de
quelque françoys jusques à la concourrance de la dicte
somme, en transportant son debte au dict françoys, qui
en pourroit, puis après, aller poursuyvre son rembourcement
vers Vostre Majesté.</p>

<p>J'ay soubdain fermement incisté au contrayre de cella,
et l'ay fort conjurée de n'admettre telles ouvertes, et
n'outrepasser les termes des anciens traictés; mais je n'ay
peu impétrer d'elle que le dellay d'ung moys pour vous en
advertyr, lequel passé, elle vous prioit de la tenir pour fort
excusée.</p>

<p>Les seigneurs de son conseil, qui estoyent assemblez en
bon nombre, m'ont, au partir d'elle, fort volontiers escouté
sur les remonstrances que je leur ay déduictes touchant
ce dessus. Et, après les avoyr débatues, ilz ont
advisé, quant à celles de la ligue, qu'ilz les yroient résouldre
avec la dicte Dame pour, puis après, m'en fère
avoyr entière responce. Dont, depuis, M<sup>r</sup> de Walsingam
m'a adverty, par le S<sup>r</sup> de Vassal, qu'ilz s'opinyastroient,
quand au sèrement, de ne se debvoir poinct réytérer; et
quand à la lettre, qu'ilz la consentiroyent; et quand au
commerce, qu'ilz le desiroient plus que nous, néantmoins
qu'il ne se pouvoit establyr parmy les armes, tant que noz
troubles dureront. Mais, pour le regard du faict du marchand,
ilz se sont toutz, en ma présence, escriez qu'il n'y
avoit rayson aulcune qu'après les grandes dilligences et
poursuytes qu'il avoit faictes, et après les promesses de
M<sup>r</sup> le mareschal de Retz et aultres seigneurs, qui avoyent
esté par deçà, lesquelles estoyent toutes réuscyes vaynes,
<span class="pagenum"><a id="Page_437"> 437</a></span>
j'eusse maintenant extorqué de la dicte Dame ung nouveau
dellay contre luy; et que ny les démonstrations, ny les
&oelig;uvres, dont on usoit en France vers leur Mestresse, ne
correspondoyent en rien aulx bonnes parolles et persuasions
dont je l'entretenoys icy, ordinayrement; et que leur
ambassadeur, après avoyr, de temps en temps et de lieu
en lieu, tousjours esté remis de toutes ses demandes jusques
à ce qu'on seroit à Paris, ne pouvoit avoyr communicquation
avec M<sup>rs</sup> de Chiverny et de Bellyèvre, auxquelz
Vostre Majesté l'avoit renvoyé; et le renouvellement de la
ligue méritoit bien qu'on procédât d'une plus franche et
meilleure affection avecques luy.</p>

<p>Je verray ce que je pourray fère de mieulx en ma première
audience; mais, de tant que la dicte Dame, pour
quelque souspeçon de peste, a deslogé, dès lendemain de
Penthecoste, de Grenvich, et s'achemine desjà en son
progrès, je vous supplye, Sire, commander bien estroictement
à M<sup>r</sup> de Mauvissière que, sans excuse ny dellay quelconque,
il s'en vueille dilligemment venir, car, autrement,
je vous ay bien expressément escript qu'il en viendroit
faulte et manquement à vostre service. Et sur ce, etc.</p>

<p class="right">Ce <span class="xs">XXVI</span><sup>e</sup> jour de may 1575.</p>

<p class="dest">A la Royne</p>

<p>Madame, j'ay tesmoigné à ceste princesse le grand playsir
qu'avez eu de la continuation de la ligue d'entre le
Roy, vostre filz, et elle, et comme vous promettiez bien
que vous la rendriez d'éternelle durée tant que vous vivrés,
du costé de dellà, si elle la sçayt et veut maintenir
bien droicte, du sien; qui a esté ung propos qu'elle a eu
<span class="pagenum"><a id="Page_438"> 438</a></span>
fort agréable. Et m'a respondu qu'elle vouloit franchement
recognoistre de Vostre Majesté la conservation de la
paix et de l'amityé que, depuis son advènement à ceste couronne,
elle avoit tousjours eue avec la couronne de France,
et qu'elle vous supplioyt de ne vous lasser encores de ce
commun bien, duquel elle mettroit peyne que ne demeurissiez
moins bien satisfaict d'elle qu'elle espéroit de l'estre
tousjours bien fort de Voz Très Chrestiennes Majestez.</p>

<p>J'ay suivy à luy dire que vous m'aviez commandé de la
prier confidemment, de vostre part, que, par la première
dépesche qu'elle feroit à son ambassadeur, elle luy voulût
adjouxter ung mot de telle expression qu'il cognût évidemment
qu'elle vouloit et desiroit, sans feincte ny simulation
aulcune, que la paix succédât en France: car on vous
avoit rapporté que, ez secrettes conférances d'entre les
depputez et luy, il leur donnoit entendre le contrayre.</p>

<p>Elle m'a respondu qu'il ne se pouvoit fère qu'il eût
commis ung si meschant acte que celluy là, car c'estoit
contre ce qu'elle luy avoit commandé de fère, et qu'elle
sçavoit bien que les depputés avoient cherché d'avoyr
communicquation avecques luy, mais qu'il s'en estoit excusé,
et estoit aulcunement souspeçonné d'estre papiste, et que
c'estoit luy mesmes qui l'avoit incitée de procurer la paix
par dellà, et de offrir à Voz Majestez ce qu'elle y pourroit
fère, comme elle l'avoit desjà faict; et qu'elle eût bien
pensé de pouvoir mener ceulx de la nouvelle religyon à se
contanter de moins que, possible, ilz ne feront; et qu'il y a
quelque temps que le Roy d'Espaigne luy avoit bien faict
dire, soubz main, qu'il auroit grand playsir qu'elle se voulût
employer à luy moyenner une bonne paix en ses Pays
Bas, après toutesfoys qu'il auroit essayé de l'y fère luy
<span class="pagenum"><a id="Page_439"> 439</a></span>
mesmes, et que, depuis, il l'avoit pourchassée, l'espace de
deux ans, et si, ne l'avoit pas encores; ny l'Empereur, lequel
il y avoit employé, ne l'avoit guyères advancée; et
qu'elle ne vous pouvoit, pour ce regard, prier de prendre
ung plus salutayre conseil que de fère, commant que ce
soit, et le plus tost que pourrez, la paix, ny vous offrir rien
de mieulx en cella que ce qu'elle vous avoit desjà offert,
qu'elle vous offroit encores de bon cueur; et vous assurer,
au reste, qu'elle n'oublyeroit nullement l'article que demandiez,
en la première lettre qu'elle escriproit à son ambassadeur.
Et sur ce, etc.    <span class="i2">Ce <span class="xs">XXVI</span><sup>e</sup> jour de may 1575.</span></p>

<h2>CCCCLII<sup>e</sup> DÉPESCHE</h2>

<p class="center">&mdash;du <span class="xs">II</span><sup>e</sup> jour de juing 1575.&mdash;</p>

<p class="center">(<i>Envoyée exprès jusques à Calais par Guybon.</i>)</p>

<p class="hanging indent">
Bruit répandu à Londres que la négociation de la paix est entièrement rompue
en France.&mdash;Affaires d'Écosse.&mdash;Sollicitations de l'ambassadeur auprès
d'Élisabeth en faveur de Marie Stuart.&mdash;Espoir qu'il pourra bientôt
y avoir un rapprochement entre les deux reines.&mdash;Le comte de Killdare
et sa famille conduits prisonniers à Londres.</p>

<p class="dest">Au Roy.</p>

<p>Sire, parce que, à ce soubdain délogement que la
Royne d'Angleterre a faict, le lendemain de Panthecoste,
de Grenvich, à cause de la peste, la pluspart des seigneurs
de sa court et les principaulx de son conseil se sont
escartez en divers lieux pour prendre l'ayr des champs, je
ne puis, jusques à ce qu'ilz soyent rassemblez près d'elle,
retirer la responce des choses que je luy proposay dernièrement;
mais j'espère que, bientost, ilz y seront toutz de
retour, et qu'incontinent après je la vous pourray mander,
<span class="pagenum"><a id="Page_440"> 440</a></span>
n'estant sans quelque apparence que les suppostz de la nouvelle
religyon, lesquels, ces jours passez, ont esté en court,
se soyent cepandant efforcez de m'y susciter de la difficulté.
Et mesmes sur ce que l'ambassadeur d'Angleterre a
escript, du <span class="xs">XXI</span><sup>e</sup> du passé, que le traicté que Vostre Majesté
avoit commancé entre les depputez de ceulx de la
nouvelle religyon estoit entyèrement rompu, et eulx toutz
retirez, sans aulcun espoyr d'accord; et que, depuis ung
moys, Vostre Majesté s'estoit fort réfroidye de la paix
contre ce qu'elle avoit auparavant monstré d'infinyement la
desirer, je ne cesseray pourtant de solliciter la responce
que j'attandz de la dicte Dame, et de m'oposer aulx pratiques
d'iceulx suppostz aultant qu'il me sera possible, attandant
la venue de mon successeur, duquel la longueur
n'est plus excusable pour vostre service.</p>

<p>J'entendz que, de nouveau, l'on remect en terme le
voïage de M<sup>e</sup> Quillegreu; et semble que ce soit pour deux
occasions: l'une, pour fère souscripre le comte de Morthon
et le conseil de dellà à la ligue de la nouvelle religyon,
laquelle on tâche à renforcer plus que jamays; et l'aultre,
pour accommoder certein grand différent, que les ministres
et toute ceste sorte de clergé d'Escosse ont contre le
dict de Morthon, sur ce qu'il veut applicquer le tiers des
bénéfices du royaulme au revenu de la couronne. Je ne
sçay si le dict Quillegreu se déportera avec plus de modération
vers le nom et l'alliance de Vostre Majesté par
dellà qu'il n'a faict, les aultres foys qu'il y est allé.</p>

<p>Il a esté besoing, pour la trop curieuse et aspre inquisition,
qu'on faisoit icy contre la Royne d'Escosse, de fère
une honneste et gracieuse mencion d'elle à la Royne, sa
seur, et luy tesmoigner que sa droicte et bonne intention
<span class="pagenum"><a id="Page_441"> 441</a></span>
vers elle méritoit, en toutes sortes, qu'elle eût plus de respect
à elle, et ne luy dényât le premier et meilleur lieu
que justement elle desiroit avoyr en sa bonne grâce. En
quoy m'a semblé qu'encor qu'elle m'ayt ramanteu aulcunes
traverses et empeschementz, que le susdict comte de
Morthon, avec ses adhérentz, s'efforçoit d'y mettre,
néantmoins elle n'a tant couvert ny dissimulé son cueur
qu'elle ne m'ayt donné à cognoistre qu'elle n'estoit mal
disposée vers elle, et qu'encor que les ennemys puissent
bien retarder aulcunes de ses bonnes démonstrations vers
elle, qu'ilz ne pourront toutesfoys jamays tant rompre les
liens, dont Dieu et nature les ont conjoinctes ensemble,
qu'elle ne luy rende tousjours ung honneste et honnorable
debvoir de bonne parante. De quoy j'ay mis peyne d'en
resjouyr et consoler, par ung mot de lettre, la dicte Dame,
et luy conseiller qu'elle ne vueille discontinuer vers elle ses
honnestes escriptz et ses gracieulx présantz; et j'espère
que ceste aigreur, aussy bien que les précédentes, se réduyra
à modération. Et mesmes y en a qui pensent qu'elles
se pourront voyr en ce progrès: sur quoy se faict de bonnes
et maulvaises interprétations.</p>

<p>Le comte de Quildar a esté admené prisonnyer, d'Irlande,
ensemble la comtesse sa femme et ses enfans, et
sont desjà mis soubz diverses gardes en ceste ville, attandant
qu'ilz soyent examinez. Je mettray peyne d'entendre
davantage de leur faict, ensemble de l'estat du pays de
dellà, pour vous en donner advis par mes premières. Et,
sur ce, etc.    <span class="i2">Ce <span class="xs">II</span><sup>e</sup> jour de juing 1575.</span></p>

<p><span class="pagenum"><a id="Page_442"> 442</a></span></p>

<h2>CCCCLIII<sup>e</sup> DÉPESCHE</h2>

<p class="center">&mdash;du <span class="xs">VII</span><sup>e</sup> jour de juing 1575.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Annonce d'une audience.&mdash;Négociation de M<sup>r</sup> de Méru avec les seigneurs du
conseil.&mdash;Affaires d'Irlande.&mdash;Nouvelles des Pays-Bas.</p>

<p class="dest">Au Roy.</p>

<p>Sire, sur l'occasion de vostre dépesche, du <span class="xs">XXIII</span><sup>e</sup> du
passé, laquelle j'ay recue le deuxiesme d'estui cy, j'yray demain
trouver la Royne d'Angleterre à Athfeild, à dix huict
mille d'icy, pour luy fère bien particullièrement entendre
tout ce qu'il vous plaist me commander de luy dyre; qui
espère qu'elle en recevra du contantement beaucoup, et
qu'elle cognoistra combien de plus en plus vous dellibérez
de procéder sincèrement vers elle, pour mériter qu'elle uze
aussy de toute sincérité vers vous. Et parce qu'il semble
qu'on luy ayt donné diverses interprétations d'aulcunes
choses de Vostre Majesté, et mesmement de celles ès
quelles elle prétend d'avoyr quelque intérest, et aussy des
aultres qu'avez à desmeller avec voz subjectz, je mettray
peyne de luy toucher les principaulx poinctz des unes et des
aultres, affin que, des réponses qu'elle m'y fera, je puisse
tirer tout ce qu'il me sera possible de son intention pour
vous en rendre, par mes premières, bien informé, et que
ne soyez sans cognoistre à quoy il vous faudra préparer
pour les dellibérations qu'elle y pourroit prendre.</p>

<p>M<sup>r</sup> de Méru a esté luy bayser la main depuis troys jours,
non sans avoyr eu de la communicquation longuement et
privéement avec les seigneurs de son conseil sur les advertissementz
qui sont venuz de l'ambassadeur d'Angleterre,
<span class="pagenum"><a id="Page_443"> 443</a></span>
et sur ceulx que les depputez luy ont envoyé à luy mesmes,
avant qu'ilz soyent partis de Paris, touchant les difficultez
de la paix; desquelles il semble qu'ilz les raportent toutes à
celles de la seureté. Le cappitayne La Porte et le cappitayne
Chat ont esté aussy bayser les mains de la dicte
Dame; et, bien que le dict S<sup>r</sup> de Méru face semblant de
ne bouger de ceste ville, je sentz bien que l'ung des aultres
deux ou toutz les deux prétandent de fère bientost ung
voïage en Allemaigne. Cepandant quelques cappitaynes
font, icy, semblant d'armer, et de lever des soldatz, et
équipper des vaysseaulx de guerre, se continuant la voix
que c'est pour aller aulx Pays Bas, les uns trouver le commandeur,
les aultres le prince d'Orange. Je feray curieusement
observer s'il y a rien contre la France.</p>

<p>Le comte de Quildar a esté ouy, et creignent, ses amys,
qu'il sera mis dans la Tour. L'on dict que, pour aultant
qu'après qu'il a esté party, le présidant d'Irlande a mis la
main sur vingt ou trente aultres des principaulx, qui habitent
dans la Pallissade, le comte d'Esmond s'est mis, quand
et quand, aulx champs, creignant qu'on ne s'adressât aussy,
à la fin, à luy; dont les choses tournent se rebrouyller aulcunement
par dellà.</p>

<p>M<sup>e</sup> Quillegreu est commandé de suyvre le progrès, et se
tenir prest pour aller en Escosse. Je ne puis encores proprement
descouvrir l'occasion de son voïage, sinon ce que
je vous en ay mandé par mes précédantes; et, si j'en apprends
davantage, je l'adjouxteray à mes premières. Le docteur de
Bruxelles continue toujours sa négociation, et mesmement sur
le poinct d'envoyer ses ambassadeurs près de l'ung et l'autre
prince, et m'a l'on dict qu'il a donné entendre que le Roy
d'Espaigne a nommé dom Loys de Sylva pour venir icy;
<span class="pagenum"><a id="Page_444"> 444</a></span>
mais ceste princesse, encor qu'elle ait desjà nommé
M<sup>e</sup> Henry Cobhan pour aller en Espaigne, elle ne se haste
toutesfoys de le dépescher, et pense l'on que, d'icy à quelques
jours, elle l'y pourra bien envoyer, mais non avec
commission d'y résider, sinon après que le Roy d'Espaigne
l'aura satisfaicte d'aulcuns poinctz qu'il aura charge,
devant toutes aultres choses, de luy demander.</p>

<p>Je feray entendre à ceulx de voz subjectz, qui sont encores
icy, la droicte et saincte intention que me mandez
avoyr à la paix, et verray quel contentement leur auront
donné les depputez touchant les bonnes responces que leur
aviez faictes; et m'efforceray, au reste, en attandant l'arryvée
de mon successeur, qui faict par trop le long, de
pourvoir, le mieulx que je pourray, à ce qui surviendra,
icy, pour vostre service. Sur ce, etc.</p>

<p class="right">Ce <span class="xs">VII</span><sup>e</sup> jour de juing 1575.</p>

<h2>CCCCLIV<sup>e</sup> DÉPESCHE</h2>

<p class="center">&mdash;du <span class="xs">XII</span><sup>e</sup> jour de juing 1575.&mdash;</p>

<p class="center">(<i>Envoyée exprès jusques à Calais par Jehan Mounyer.</i>)</p>

<p class="hanging indent">
Audience.&mdash;Acceptation par le roi de l'ordre de la Jarretière.&mdash;Instance de
l'ambassadeur pour que Leicester soit envoyé en France à cette occasion.&mdash;Excuse
donnée par la reine.&mdash;Mécontentement qu'elle témoigne à l'égard
de la France.&mdash;Demande qu'elle fait de la communication des articles proposés
pour la pacification.&mdash;Sollicitations dont elle est entourée afin de la
forcer de se prononcer en faveur des protestans de France.&mdash;Sa déclaration
qu'elle a toute confiance dans le roi et la reine-mère.</p>

<p class="dest">Au Roy.</p>

<p>Sire, j'ay esté, ceste foys, assez favorablement receu
de ceste princesse, en la mayson de milord trésorier, où
elle a séjourné huict ou dix jours, et m'a faict invyter à ung
<span class="pagenum"><a id="Page_445"> 445</a></span>
festin qui s'y est faict dimanche dernyer. Elle a esté fort
contante de vostre acceptation de son ordre, et m'a pryé
que je vous en fisse ung singullier mercyement de sa part,
et que bientost elle vous dépeschera ung seigneur de bonne
qualité pour le vous apporter; qui aura la mesmes bonne
affection à l'entretènement de vostre mutuelle amityé
que le comte de Lestre pourroit avoyr, lequel elle ne
refuzeroit pas de le vous envoyer, si c'estoit pour occasion
qui importât à vostre service; mais, parce que c'est luy
qui a la principalle charge de son progrès, et qu'elle dellibère
de l'aller fère bien loing vers le North, et mesmes
passer, à l'aller et au retour, en la mayson du dict comte,
à Quilingourt, elle vous supplye de l'excuser de ce voyage.</p>

<p>Je luy ay fort incisté qu'elle vous contantât de cella,
et qu'il luy rapporteroit, à son retour, de quoy estre plus
contante et plus joyeuse, et en plus de repos, toute sa
vye; mais je ne l'ay peu impétrer. Je ne sçays encores si
elle se ravisera; néantmoins, Sire, il est venu fort à propos
que Vostre Majesté l'ayt ainsy demandé, car, sans
cella, je me trouvoys fort confus sur quelques poinctz que
la dicte Dame m'a touché, en passant, avec ung peu d'aygreur;
desquels il est besoing que je cherche de descouvrir,
au vray, quel en est le fondz, affin de le vous mander. Et
je pense bien qu'une bonne partye a procédé de la dernière
dépesche de son ambassadeur, et de la créance que
me mandez que Jacomo, qui la luy a apportée, a eu à luy
explicquer; dont bientost j'en auray quelque esclarcissement,
et vous manderay, par mesmes moyen, Sire, ce
qu'elle m'a discouru sur le faict de la paix, avecques voz
subjectz. Qui ay bien cognu qu'elle n'avoit encores eu la
relation de la vraye vérité de voz responces, dont m'a fort
<span class="pagenum"><a id="Page_446"> 446</a></span>
pryé de luy vouloir bayller, par escript, le sommayre de
ce que vous accordés à voz subjectz pour l'exercice de
leur religyon; ce que je ne luy ay ozé promettre, et ne
le luy ay pas refuzé, aussy, à cause du postscript de vostre
lettre.</p>

<p>Néantmoins je supplye très humblement Vostre Majesté
de donner tant de foy à ce que j'ay très soigneusement
nothé, et bien curieusement recueilly, des propos et
démonstrations de la dicte Dame, qu'elle desire, sans fiction
ny ypochrisye quelconque, que puissiez mettre la paix
en vostre royaulme; et se trouve assez en peyne comme se
desmeller des violentes persuasions à quoy, de toutes partz,
l'on la sollicite contre vous, en cest endroict. Qui veulx
bien confesser, Sire, qu'elle ne m'a pas dissimulé que,
pour aulcunes occasions, et mesmes pour quelque griefve
matière d'offance, elle ne soit aulcunement provoquée à
vous nuyre.</p>

<p>Mais, enfin, après luy avoyr admené des considérations
qui sont venues tout à temps, (et ne failloit pas qu'elles tardassent
davantage), elle m'a dict qu'elle ne deffaudra nullement
à l'amityé qu'elle vous a promise, si vous ne luy
manquez de la vostre; et qu'elle vous prye de ne donner
légèrement foy aulx rapportz qu'on vous fera d'elle, comme
aussy elle n'en donra poinct à ceulx qu'on luy fera de vous;
mais que vous reportiez toutz deux aulx mutuelles actions
l'ung de l'aultre, sellon qu'elle ne refuze poinct que vous
examiniez bien les siennes; car elle examinera bien fort curieusement
les vostres.</p>

<p>Et, pour ceste foys, Sire, je ne veulx mettre Vostre
Majesté en allarme d'aulcune chose apparante de ce costé,
mais l'on m'a bien dict qu'il s'y prépare quelques contributions
<span class="pagenum"><a id="Page_447"> 447</a></span>
de deniers d'aulcuns particulliers protestantz pour
envoyer en Allemaigne. Sur ce, etc.</p>

<p class="right">Ce <span class="xs">XII</span><sup>e</sup> jour de juing 1575.</p>

<p class="dest">A la Royne</p>

<p>Madame, parce que, dès l'entrée des propos, où la
Royne d'Angleterre et moy, après ceulx des honnestes
complimentz, sommes ceste foys venus à ceulx de la négociation
de deçà, j'ay bien cognu qu'elle estoit esmeue,
et avoit le cueur pressé et son esprit en perplexité d'aulcunes
choses de France, je l'ay temporisée longtemps sans
luy rien contredyre. Et, après, je luy ay faict aulcunes
remonstrances, en partye grâcieuses, et en partye avec
quelque expression, pour la conduyre peu à peu à parler de
Vostre Majesté. Et enfin luy ay dict qu'elle se pouvoit bien
souvenir que vous aviez tousjours mis bon ordre que nulz de
ses ennemys fussent ouys ny jamays bien venus en France,
et qu'à présent ilz en estoient plus reboutez que jamays;
dont le Roy et Vostre Majesté la vouliez bien prier que
ceulx, qui vous estoyent malveillantz, ne fussent aussy ny
bien receus d'elle, ny escoutez de ceulx de son conseil, et
qu'elle ne leur voulût donner ny foy ny crédict contre vous.</p>

<p>A quoy elle, après plusieurs argumentz et réplicques,
m'a enfin confessé qu'elle ne pouvoit ny vouloit nyer qu'elle
ne vous eût plus d'obligations qu'à princesse de la Chrestienté,
mais que vous cognoissyez aussy qu'elle n'en estoit
ny ingrate ny mescognoissante, et que ses bons déportementz
n'avoient esté moindres, ny de moins de prouffit à
Voz Très Chrestiennes Majestez que les vostres vers elle;
et qu'elle me prioit de vous saluer très cordiallement de
<span class="pagenum"><a id="Page_448"> 448</a></span>
toutes ses meilleures recommandations, et de vous prier
que voulussiez, à ceste heure, plus que jamays, avoyr ung
honneste respect à elle et à son amityé, ainsy qu'elle en
avoit tousjours eu, et vouloit de bon cueur avoyr, à vous
et à la vostre, et au Roy, vostre filz, et à la sienne, et
qu'elle ne m'en diroit pas, pour ce coup, davantage.</p>

<p>Je pense desjà avoyr comprins où cella va; dont par mes
premières je le vous manderay, ensemble ce que j'auray plus
avant apprins d'aultres choses. Et sur ce, etc.</p>

<p class="right">Ce <span class="xs">XII</span><sup>e</sup> jour de juing 1575.</p>

<h2>CCCCLV<sup>e</sup> DÉPESCHE</h2>

<p class="center">&mdash;du <span class="xs">XVII</span><sup>e</sup> jour de juing 1575.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">
Secours d'argent donné par les Anglais aux protestans d'Allemagne et de
France.&mdash;Refroidissement entre Élisabeth et le prince d'Orange.&mdash;Incertitude
sur quelque évènement nouveau survenu en Écosse.</p>

<p class="dest">Au Roy.</p>

<p>Sire, parce que j'attandz encores une responce de ceste
princesse et des seigneurs de son conseil sur ce que j'ay
dernyèrement négocyé avec elle et avec eulx, je remettray,
jusques à mes premières, affin de fère de tout ung,
de vous mander les principaulx poinctz des choses que je
leur ay débatues, et de celles que, par aulcunes conjectures
et de leurs parolles, je puis avoyr comprinses; lesquelles
je mettray peyne, entre cy et là, d'approfondir davantage,
affin de les vous escripre plus fondées, pour pouvoir
mieulx asseoyr vostre bon jugement. Et vous diray cepandant,
Sire, que M<sup>r</sup> de Méru est retourné trouver la dicte
<span class="pagenum"><a id="Page_449"> 449</a></span>
Dame et iceulx du conseil, le lendemain que j'en ay esté
party, sur l'occasion, à mon advis, d'ung qui est freschement
arryvé de Basle, qu'on dict estre le mèdecin du
Prince de Condé. J'espère qu'il ne m'y aura, quand il s'en
sera bien essayé, guyères peu altérer les choses; ny les
aultres poursuivantz qui ont esté depuis luy; et ce que je
sentz qu'il a plus advancé, icy, est que, par lettres de banque,
et par le crédict qu'on luy donne de France et d'Allemaigne,
et encores de Flandres, aulx marchandz de
Londres, il pourra, avec la faveur d'aulcuns de ce dict
conseil, trouver jusques à neuf ou dix mille livres d'esterling,
qui est envyron trente mille escuz, à prester
avec bon intérest. Et je sçay qu'il y a desjà dix mille
angelotz, en espèces, devers certains personnages de ceste
ville, que je crains y estre mis à cest effect; mais il n'y a
ordre de l'empescher, car la chose va fort secrette et
entre personnages de telle authorité et de tel commerce
qu'elles peuvent facillement coulorer et couvrir plus
grand chose que cella. J'entendz que ceulx de la Rochelle
ont aussy faict quelque contract de sel avec ceulx de Hembourg,
pour quarante mille escuz, qui doibvent estre
fournis en Allemaigne; et disent les ministres que le Prince
de Condé arrivera sans doubte, sinon qu'il soit pourveu de
plus amples seuretez, et pour plus longtemps, aulx eslevez,
que les responces de Vostre Majesté ne leur en donnent;
et qu'à ce seul poinct tient toute la difficulté de la paix.</p>

<p>Le sire Philippes Sidney, nepveu et hérityer du comte
de Lestre, est revenu, ces jours cy, d'Allemaigne, où il
a demeuré envyron deux ans, en la court de l'Empereur,
et aylleurs, pour voyr le pays; et a apporté lettres de
créance d'aulcuns princes protestantz à ceste princesse.
<span class="pagenum"><a id="Page_450"> 450</a></span>
Elle est sur le poinct de redépescher le secrettère Wilx
par dellà; et seroit bon que Vostre Majesté fît observer
par quelqu'ung, à Strasbourg, le S<sup>r</sup> Sturmius; car il est
à présent agent de ceste princesse en Allemaigne, depuis
la mort du docteur Mont, qui se tenoit à Francfort: et dict
on que le dict Sturmius est bien savant aulx lettres, mais
qu'il est homme simple et peu entendu en affères d'estat,
et que, près de luy, se pourroit descouvrir la pluspart de
leurs dellibérations.</p>

<p>Le prince d'Orange est merveilleusement venu suspect
aux Angloix depuis la nouvelle de son mariage avec madame
de Jouare, et mesmes qu'il estoit desjà en quelque
discord avec eulx sur ce qu'ilz l'avoyent sommé de leur
laysser la navygation et le commerce libres en Anvers,
non seulement des marchandises de ce royaulme et aultres
à eulx appartenantz, mais de celles qu'ilz prendroyent, à
conduyre, des Hespaignolz et Portugoys et des aultres qu'ilz
voudroyent colorer et advouer pour ligues. A quoy le dict
prince, nonobstant leurs bravades et menasses, n'a voulu
condescendre, sinon seulement pour les marchandises proprement
appartenant à iceulx Angloix et pour celles des
marchandz advanturiers de Londres; dont y a desjà des
lettres de marque expédiées sur quelque occasion contre
ceulx de Fleximgues. Et par ce, aussy, que le dict sieur
prince ne reçoit plus si volontiers comme il souloit les soldatz
angloix à sa soulde, il s'en appreste ung nombre avec
leurs cappitaynes pour aller au service du grand commandeur
de Castille contre luy. Vray est qu'à ce que j'entendz,
l'on propose d'envoyer bientost ung personnage de qualité
de ceste court vers le dict prince, en Ollande, pour
accommoder toutz ces différandz avecques luy.</p>

<p><span class="pagenum"><a id="Page_451"> 451</a></span>
Le voïage de M<sup>e</sup> Quillegreu en Escosse sembloit estre
non seulement différé mais interrompu du tout jusques à ce
que, depuis deux jours, l'on l'a contremandé en haste à la
court, pour le dépescher par dellà, et pour mener avecques
luy certain aultre personnage, qu'on nomme M<sup>e</sup> Davidson,
qu'on estyme qui demeurera résidant près du comte
de Morthon; ce qui monstre qu'il y doibt avoyr quelque
nouveaulté suscitée au dict comte, ou qu'on commence
de l'avoyr suspect. Et sur ce, etc.</p>

<p class="right">Ce <span class="xs">XVII</span><sup>e</sup> jour de juing 1575.</p>

<h2>CCCCLVI<sup>e</sup> DÉPESCHE</h2>

<p class="center">&mdash;du <span class="xs">XXVI</span><sup>e</sup> jour de juing 1575.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">
Détails de la précédente audience.&mdash;Motifs qui engagent Élisabeth à refuser
de prêter un nouveau serment.&mdash;Instances au nom du roi pour qu'il
ne soit donné aucun refuge en Angleterre à ses sujets rebelles.&mdash;Satisfaction
d'Élisabeth à raison de l'acceptation que le roi a faite de son ordre.</p>

<p class="dest">Au Roy.</p>

<p>Sire, parmy les propos que j'ay dernièrement tenus à la
Royne d'Angleterre, j'ay estimé, pour aulcunes bonnes
occasions, qu'il estoit besoing de luy dire que Vostre Majesté
se trouvoit de plus en plus très contante de la ligue,
naguyères renouvellée avec elle; et que jamays, à quelconque
aultre promesse qu'eussiez faicte en ce monde, vous
n'aviez plus volontiers adjouxté vostre foy et sèrement qu'à
celle de son amityé; et que, si elle desiroit encores quelque
aultre chose, pour s'assurer davantage de vous en cest
endroict, que vous la luy offriez de bon cueur et estiez
<span class="pagenum"><a id="Page_452"> 452</a></span>
prest de l'effectuer; et que pareillement vous me commandiez
de vous rendre responce des particullaritez qui
touchoient à elle de vous accomplyr, sellon que j'en avoys
baillé la nothe par escript à M<sup>r</sup> de Walsingam, à qui j'avoys
aussy communicqué le pouvoir que m'aviez envoyé pour
assister à son sèrement; lequel sèrement je la pryois bien
fort ne se grever de vous renouveller, encor que possible
le traicté ne l'y obligeât, sellon que vous n'aviez différé de
le luy prester à elle, oultre l'obligation du dict traicté, affin
qu'il ne demeurât aucun escrupulle entre vous.</p>

<p>Elle m'a respondu qu'elle louoit Dieu de voyr que vostre
contantement correspondoit au sien sur la continuation
de la ligue, et vostre desir à celluy qu'elle avoit de la bien
observer, chose qu'elle prioit Dieu, et l'a dict ung peu en
collère, qu'il vous fît quelquefoys cognoistre combien elle
vous estoit plus utille que vous ne le pensiez, et plus qu'on
ne s'efforçoit de le vous persuader; et qu'elle ne vous voudroit
pas différer son sèrement, n'estoit que ceulx de son
conseil luy remonstroyent qu'il estoit impertinent de le fère,
et que cella seroit remettre en doubte tout le passé, et
que son ambassadeur luy avoit aussy mandé que Vostre
Majesté demeuroit bien capable et satisfaicte de ce poinct;
et qu'au reste je l'excusasse si elle ne vous avoit encores
envoyé la lettre qu'elle vous debvoit escripre, de sa main,
car, pour s'estre faict mal à un bras, en courant à la
chasse, sur ung cheval d'Espaigne, elle n'y avoit peu encores
vacquer, mais que, dans quatre ou cinq jours, je
l'aurois sans aulcune difficulté.</p>

<p>J'ay suivy à luy dire que, pour ceste heure, doncques,
je ne la presserois plus du sèrement, et me contanteroys
de vous escrypre sa raison, et m'efforceroys, avec la lettre
<span class="pagenum"><a id="Page_453"> 453</a></span>
de sa main et ses aultres honnestes responces, de vous donner
le plus de satisfaction d'elle qu'il me seroit possible,
et qu'elle se pouvoit vanter d'avoyr acquis en Vostre Majesté
le plus grand et le meilleur de tous les amys qu'elle
eût peu rencontrer en la Chrestienté, et le plus ferme
confédéré que sa couronne ayt eu depuis qu'elle est
establye, et que, dorsenavant, nul de ses ennemys, ny
nul de ses rebelles, ny nul qui luy voulût mal, ne trouveroyent
lieu ny place en France; et que de mesmes vous
desiriés, Sire, que nul aussy, qui pourchassât de vous
nuyre, en peût trouver près d'elle ny des seigneurs de
son conseil, ny faveur aulcune contre vous en ce royaulme;
et que de cella vous l'en priez très affectueusement comme
chose très raysonnable, et sur laquelle les parolles que me
commandiez de luy en dire n'estoient ny légères ny communes,
ains d'une grande expression, qui déclaroyent bien
que vous aviez une singullière bonne volonté de persévérer
à jamays vers elle, et faisiez aussy estat qu'elle persévèreroit
très constamment vers vous; et que de cella vous aviez
prins une plus grande assurance par ce nouveau et très
agréable tesmoignage, qu'elle vous donnoit, de vous avoyr
esleu chevalyer de son ordre; de quoy, pour n'emprunpter
rien hors de vostre lettre, de ce que me commandiez luy
dyre du grand contantement qu'en aviez receu, et de l'infiny
mercyement que luy en rendiez, et du debvoir où vous
vous mettriez d'honnorer son ordre avec le plus de dignité
qu'il vous seroit possible, et du playsir que vous auriez
qu'elle le vous envoyât bientost, qui seroit redoublé si elle
vouloit que ce fût par le comte de Lestre, je la supplyois
qu'elle mesmes voulût lyre ce qu'il vous playsoit m'en escripre,
et elle trouveroit que son ordre estoit très bien
<span class="pagenum"><a id="Page_454"> 454</a></span>
employé en Vostre Majesté, et que vous sçaviez honnorer
grandement ceulx qui vous honnoroyent et honnorer l'honneur
qu'on s'efforçoit de vous fère.</p>

<p>Elle a distinctement leu tout l'article de vostre lettre,
qui faisoit mencion de cella, et, après, comme toute resjouye
et bien fort contante, m'a faict la responce que je
vous ay sommayrement comptée en mes précédantes. Et,
d'abondant, m'a dict qu'elle vous remercyoit, de tout son
cueur, du grand et remarquable honneur que Vostre Majesté
faisoit à elle et à son ordre de si favorablement l'accepter,
et qu'elle le vous envoyeroit bientost par ung personnage
d'authorité, bien incliné à vostre mutuelle amityé,
que vous n'auriez moins agréable que le comte de Lestre;
duquel elle me manderoit le nom, incontinent qu'elle en
auroit faicte l'élection; et néantmoins qu'elle avoit grand
plésir qu'eussiez demandé le dict comte, car elle cognoissoit
par là que vous vouliez procéder de grande sincérité
vers elle.</p>

<p>Dont de ce propos et d'aulcuns aultres que nous avons
continué, l'espace de deux heures, Vostre Majesté en entendra
davantage par le S<sup>r</sup> de Vassal, présent porteur. Et
n'adjouxteray rien plus icy, Sire, sinon qu'encor qu'on eût
aulcunement altéré la dicte Dame contre vous, j'ay bien
cognu qu'elle n'estoit preste, pour cella, de se destourner
de vostre amityé s'il vous plaist continuer en la sienne. Je
vous envoye la lettre de sa main et la responce que ceulx
de son conseil m'ont faicte sur le reste de mes demandes.
Et sur ce, etc.    <span class="i2">Ce <span class="xs">XXVI</span><sup>e</sup> jour de juing 1575.</span></p>

<p><span class="pagenum"><a id="Page_455"> 455</a></span></p>

<h2>CCCCLVII<sup>e</sup> DÉPESCHE</h2>

<p class="center">&mdash;du premier jour de juillet 1575.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Convalescence du roi.&mdash;Mort du maréchal de Danville.&mdash;Départ de M<sup>r</sup> de
Méru pour l'Allemagne.&mdash;Efforts de l'ambassadeur afin d'empêcher Élisabeth
de donner des secours sérieux aux protestans de France.&mdash;Assurance
qu'elle a formé la résolution de s'en tenir avec eux à de simples promesses.</p>

<p class="dest">Au Roy.</p>

<p>Sire, l'on a parlé icy diversement de la qualité et de
l'effect de vostre maladye, et je loue Dieu, de bon cueur,
et le remercye, bien dévotement, qu'il vous en a bientost
relevé, et qu'il n'a permis qu'elle ayt esté si violente ni
sy dangereuse comme on le disoit. Je fay présentement
ung mot de vostre parfaicte guérison à la Royne d'Angleterre,
attandant que, sur l'occasion de quelque aultre vostre
dépesche, je l'aille trouver pour m'en conjouyr davantage
et plus expressément avec elle.</p>

<p>La mort de M<sup>r</sup> de Dampville<a name="FNanchor_4" id="FNanchor_4" href="#Footnote_4" class="fnanchor">[4]</a> estoit desjà publiée, icy,
sur ung advertissement de l'ambassadeur d'Angleterre,
premier que j'ay receu celluy de Vostre Majesté, et n'a
esté petite l'émotion qu'on s'est donnée de cella, creignantz
les ungs que le party duquel il estoit se doibve trouver, à
présent, beaucoup affoybly et débilité par son manquement,
et les aultres estiment que, de ce qu'il s'estoit joinct à la
cause de la nouvelle relligyon, elle en estoit devenue plus
foible, et en recepvoit quelque deffaveur vers aulcuns
princes protestantz. Comment que ce soit, s'il estoit occasion
<span class="pagenum"><a id="Page_456"> 456</a></span>
que ne peussiez donner la paix à voz subjectz ny la
recepvoyr d'eux, Dieu, de qui les jugementz sont toujours
très justes et sainctz, la luy vueille octroyer bonne par dellà.</p>

<p>M<sup>r</sup> de Méru est desjà embarqué pour passer en Hemden
ou bien en Hanbourg, affin d'aller trouver le Prince
de Condé à Basle. J'entendz que ceste princesse, quand
il a prins congé d'elle, luy a faict présant d'envyron troys
mille escus; et m'a l'on dict que Wilx va avecques luy, dépesché
par aulcuns particulliers de ce royaulme, avec <span class="xs">VII</span>
mille <span class="xs">V</span><sup>c #</sup> d'esterling, qui sont vingt cinq mille escus, avec
quelque chayne d'assés grand pris pour fère présent par
dellà: dont quelqu'ung a comprins, de certain propos que
le dict S<sup>r</sup> de Méru a eu à tenir, que ce seroit pour fère marcher
bientost deux milles reytres et quatre mille lansequenetz
en France. Néantmoins il a faict démonstration, en
mon endroict, à son partement, qu'il avoit desir et espérance
de la paix; et a dict que, si son frère de Dampville
estoit mort, ce qu'il ne vouloit encores croyre, la plus
grande perte en seroit à Vostre Majesté, d'autant qu'il
luy avoit naguyères escript qu'il ne se trouvoit tant en
peyne de combatre contre ceulx contre qui il s'estoit mis,
que de vaincre ceulx, avec qui il estoit, pour les retenir en
vostre dévotion.</p>

<p>Je rencontre, par toutz mes advis, qu'il n'a poinct obtenu
aulcune aultre provision de deniers, ny promesse
d'hommes, ny de vaysseaulx, de ceste princesse; et pour
le moins ne me trouvè je si veufflé d'elle que, quand aulx
hommes et vaysseaulx, je n'aye faict que ouvertement elle
a refuzé aulx ministres et aultres poursuyvantz, qui sont icy,
d'en bailler; et, quand aulx deniers, si, d'avanture, elle
consent, soubz main, à quelque crédict de ses marchandz,
<span class="pagenum"><a id="Page_457"> 457</a></span>
ce ne peut estre de grand somme. Et si, luy ay je protesté,
il y a plus de six moys, et le luy renouvelle toutz les jours,
que vous vous plaindriez d'elle, si les Allemantz marchoient
en France, parce qu'on sçayt assez que le Prince de Condé
n'a de quoy les y fère marcher, si elle, de son argent ou
crédict, ne leur faict des jambes et des pieds. Et je vous
supplye, Sire, de ne donner trop de foy à ceulx qui vous
cellèbrent la facilité de la dicte Dame à bailler son argent
contre vous, ny à vous rompre le traicté; mais bien à
ceulx qui la font libéralle de bonnes parolles et de promesses
vers ung chascung. Sur ce, etc.</p>

<p class="right">Ce <span class="xs">I</span><sup>er</sup> jour de juillet 1575.</p>

<h2>CCCCLVIII<sup>e</sup> DÉPESCHE</h2>

<p class="center">&mdash;du <span class="xs">IIII</span><sup>e</sup> jour de juillet 1575.&mdash;</p>

<p class="center">(<i>Envoyée exprès jusques à Calais par Jehan Mounyer.</i>)</p>

<p class="hanging indent">
Prises faites sur les Anglais par les navires de S<sup>t</sup> Malo.&mdash;Vives plaintes
des Anglais, qui veulent considérer cet acte comme une déclaration de
guerre.&mdash;Assurance de l'ambassadeur qu'il leur sera donné satisfaction.&mdash;Menace
de guerre de la part d'Élisabeth contre ceux de Flessingue à raison
de prises qu'ils ont faites.&mdash;Nouvelles des Pays-Bas.&mdash;Incertitude sur les
affaires d'Écosse.&mdash;Instance de l'ambassadeur pour qu'il soit donné satisfaction
relativement aux prises faites par ceux de S<sup>t</sup> Malo.</p>

<p class="dest">Au Roy.</p>

<p>Sire, aulcuns particulliers de ce royaulme, qui favorisoient
les pyrateries, entendantz que ceulx de S<sup>t</sup> Malo
s'estoient mis sur mer pour garder que ceulx de la Rochelle
n'en peussent plus fère et n'empeschassent la navigation,
avoyent secrettement entreprins d'armer dix ou
douze grandz navyres de guerre, en divers portz de ce
<span class="pagenum"><a id="Page_458"> 458</a></span>
royaulme, pour courre sus à ceulx de S<sup>t</sup> Malo; de quoy,
aussytost que j'en ay eu vent, j'ay faict cognoistre que
j'avoys descouvert l'entreprinse. Dont la Royne d'Angleterre
a incontinent mandé aulx justices du pays d'ung
chascung endroict de fère incontinent cesser le dict apprest,
et garder qu'aulcun navyre ne sorte que pour faict de marchandise;
et si, d'avanture, il y en a quelqu'ung qui
vueille sortyr armé, à cause des pirates, qu'il donne caution
de ne rien attempter au préjudice des traités contre
les amys et confédérez de ce royaulme. Mais il n'a guyères
tardé, après cella, qu'ung advertissement est arryvé comme,
depuis le <span class="xs">XX</span><sup>e</sup> de may dernier, les dictz de S<sup>t</sup> Malo ont prins
troys navyres marchands angloix, venant, l'ung de la Rochelle,
et les aultres deux d'Espaigne et du Portugal, lesquels,
aussytost qu'ilz les ont eus amenez en leur port, les
ont faict déclarer de bonne prinse et toute leur marchandise
a esté dissipée: de quoy l'on m'a faict une extrême
plaincte, et que l'on vouloit sçavoyr de moy si Vostre Majesté
prétendoit par là d'ouvrir la guerre à ce royaulme,
car n'avoyent entendu qu'il fût prohibé aulx Angloix de
traffiquer avec ceulx de la Rochelle, ny aylleurs.</p>

<p>A quoy je leur ay respondu que c'estoit ung faict nouveau,
sur lequel je ne leur pouvoys dire aultre chose, sinon
que je les assuroys de vostre bonne et droicte intention
vers la paix et amityé de ceste couronne, et que,
d'ouverture de guerre, il n'en y avoit poinct; dont pourroyent
fère leurs dilligences vers Vostre Majesté, et que je
les accompaigneroys de mes lettres, et en escriproys aussy
aulx gouverneurs de Bretaigne et de S<sup>t</sup> Malo pour leur
en fère avoyr rayson et justice; ce qui les a remis en quelque
espérance de recouvrer leurs biens.</p>

<p><span class="pagenum"><a id="Page_459"> 459</a></span>
Néantmoins, parce qu'il y a une semblable querelle
contre ceulx de Flexingues, lesquelz ont aussy naguyères
prins des navyres angloix bien riches, et qu'à cause de
cella ceste princesse les a envoyés sommer, par le docteur
Roger de ceste ville, de fère entière restitution de tout ce
que ses subjectz leur pourroyent duement vériffyer qu'ilz
ont prins depuis troys ans en çà, aultrement qu'elle leur
dénoncera la guerre; l'on est sur le poinct de dresser ung
grand équippage de mer contre eulx. Il sera bon d'y avoyr
l'&oelig;il et de fère, affin que cella ne s'addresse contre nous,
que l'on sache au vrai, du premier jour, comme aura passé
le faict de la prinse de S<sup>t</sup> Malo et en donner quelque
rayson par deçà.</p>

<p>Je croy bien que les nouvelles nopces du prince d'Orange,
lesquelles leur sont fort suspectes, font qu'ilz prennent
plus à cueur qu'ilz n'eussent pas faict les injures de ceulx
de Flexingues. Et mesmes j'entendz qu'il y a mille Angloix,
près de Bruges, qui se vont enroller au service du grand
commandeur de Castille, et qu'il recouvrera dorsenavant
beaucoup plus de marinyers de ce royaulme qu'ilz n'ont
pas faict; et que M<sup>e</sup> Henry Cobhan partira bientost pour
aller résider ambassadeur de ceste princesse en Hespaigne.</p>

<p>M<sup>e</sup> Quillegreu n'est encores party pour Escosse, mais on
le faict suyvre pour le dépescher, d'heure en heure, et
croy qu'on n'attand plus sinon les nouvelles de la paix de
vostre royaulme, si elle succèdera ou non, pour le fère
acheminer. Et sur ce, etc.    <span class="i2">Ce <span class="xs">IV</span><sup>e</sup> jour de juillet 1575.</span></p>

<p class="blockquote">
Il court bruict qu'il est survenu quelque nouveaulté au comte de
Morthon en Escosse, et le faict on mort. J'en entendray davantage,
affin de le vous mander par mes premières; mais il y doibt avoyr
quelque chose, car l'on s'en esmeut assez.</p>

<p><span class="pagenum"><a id="Page_460"> 460</a></span></p>

<p class="dest">A la Royne</p>

<p>Madame, il n'y a, à présent, icy, aultre chose digne
de Voz Majestez, aulmoins qui soit encores venue à ma
cognoissance, depuis mes précédentes dépesches, du <span class="xs">XXVI</span><sup>e</sup>
du passé, et premier d'estui cy, que ce qu'il vous plerra
voyr en la lettre que j'escriptz, de ceste dathe, au Roy,
vostre filz; en laquelle je luy touche ung faict duquel l'on
m'est venu fère grande plaincte, et sur lequel j'estime, Madame,
qu'il est expédient d'y fère bien regarder, affin que
le cas n'en aylle à plus d'altération; et que, sur ce renouvellement
de ligue, les subjectz de ces deux royaulmes,
non seulement trouvent une mutuelle seureté, mais qu'ilz
sentent beaucoup de faveur et de support les ungs des aultres
en leurs communs traffics: aultrement le sèrement
du Roy et celluy aussy que ceste princesse a faict seroyent
violez, au grand mespris de Dieu, à qui ilz ont esté sollennellement
jurés, et à l'offance des hommes, et mesmement
des princes et gens de bien, qui en demeureroyent fort
scandalisez. Ce que je m'assure que le Roy, ny Vous, Madame,
ne voudriez pour aulcun pris que telle chose advînt.
Et sur ce, etc.</p>

<p class="right">Ce <span class="xs">IV</span><sup>e</sup> jour de juillet 1575.</p>

<p><span class="pagenum"><a id="Page_461"> 461</a></span></p>

<h2>CCCCLIX<sup>e</sup> DÉPESCHE</h2>

<p class="center">&mdash;du <span class="xs">VIII</span><sup>e</sup> jour de juillet 1575.&mdash;</p>

<p class="center">(<i>Envoyée exprès jusques à Calays par Estienne Jumeau.</i>)</p>

<p class="hanging indent">
Conférence de l'ambassadeur avec Burleigh.&mdash;Ses plaintes au sujet des secours
accordés en Angleterre aux protestans de France.&mdash;Ferme assurance
donnée par Burleigh qu'Élisabeth veut maintenir le traité.&mdash;Nouvelles
d'Écosse.&mdash;Révolte à Édimbourg contre le comte de Morton.</p>

<p class="dest">Au Roy.</p>

<p>Sire, premier que de recepvoyr vostre lettre, du <span class="xs">XXI</span><sup>e</sup>
du passé, j'avoys visité milord trézorier pour retirer de luy
aulcuns accomplissementz qui restoient du traicté de la ligue,
affin que je les vous peusse envoyer, comme depuis je
l'ay faict. Et, par mesme moyen, j'estois entré bien avant
avecques luy sur le peu d'observance, qu'on faysoit icy,
du dict traicté, luy déclarant ouvertement que Vostre Majesté,
par divers rencontres, trouvoit que la Royne, sa
Mestresse, en lieu de se trouver amye et bonne confédérée
en voz affères, portoit entièrement le party de ceulx qui
estoient eslevez en vostre royaulme, comme si elle avoit
ligue et confédération avec eulx; et que non seulement elle
les admettoit favorablement à parler, icy, à elle, et à
ceulx de son conseil, et de s'accomoder de deniers, de
monitions et de beaucoup de moyens en son royaulme,
mais que, jusques en Languedoc, à la Rochelle et aultres
lieux, où la guerre se faysoit, et jusques à Basle, où le
Prince de Condé estoit, et en Allemaigne, où il pourchassoit
des forces, elle leur faisoit sentir son support et assistance;
et que mesmes j'entendoys que M<sup>r</sup> de Méru emportoit
de l'argent, ou du crédict, d'icy, pour fère marcher
<span class="pagenum"><a id="Page_462"> 462</a></span>
les reytres en France, aussytost qu'il seroit arryvé devers
le Prince de Condé: ce qui arguoit grandement l'intégrité
d'elle et des seigneurs de son conseil, et la rendoit et
eulx inexcusables, devant Dieu et vers les princes et gens
de bien de la Chrestienté, pour sa foy et sèrement violez;
et mesmes qu'elle sçavoit bien que les responces qu'aviez
faites à voz subjectz, pour l'exercice de leur religyon, et
pour leurs seuretés, et pour tout aultre leur accomodement
en vostre royaulme, estoient si bénignes et amples, que
je ne pouvois penser à quel aultre tiltre, sinon de pure
rébellion et infidellité, ilz vous pourroient plus continuer la
guerre; et que si, d'avanture, elle n'estimoit beaucoup plus
d'avoir une honneste et légitime confédération avec vous,
que non une intelligence malhonneste et de pernicieulx
exemple avec eulx, qu'elle le dict ardiment; car il vous
seroit moins dommageable de l'avoyr ouverte que non pas
secrette ennemye, ou que dissimulée amye.</p>

<p>Il m'a respondu que plusieurs choses du passé debvoient
rendre bien advertye la Royne, sa Mestresse, comme se
conduyre sur celles du présent, et comme pourvoyr à celles
d'advenir, et que jamays princesse ne s'estoit plus franchement
commise à l'amityé de nul prince qu'elle avoit
faict à celle du feu Roy, vostre frère; duquel elle s'estoit
proposée une très grande seureté et un grand repos, soubz
la bonne opinyon qu'elle avoit de sa foy, et soubz la
loyaulté qu'elle pensoit estre ez promesses qu'il avoit faictes
à ceulx de la nouvelle religyon, avec lesquelz elle avoit
sa propre tranquillité et celle de son estat comme conjoinctes;
et Dieu estoit tesmoing de ce qui estoit depuis advenu,
et en monstroit de grands jugementz, dont failloit
qu'ilz fussent, à ceste heure, bien soigneulx de fère leurs
<span class="pagenum"><a id="Page_463"> 463</a></span>
descouvertes; et que, touchant les responces à voz subjectz,
il ne les vouloit débatre, car estimoit que les leur
aviez rendues toutes honnorables; bien luy sembloit, à cause
des accidantz passez, qu'elles seroient encores plus honnorables
et plus utilles, si elles estoient moindres en concession
des choses particullières, et plus amples en octroy des
seuretez; néantmoins, comment que ce fût, la Royne, sa
Mestresse, vous garderoit invyolablement l'amityé et confédération
qu'elle vous avoit promise, si vous ne la rompiez
de vostre costé; auquel cas Dieu luy avoit donné et luy
donroit les moyens et forces pour se garder d'estre offancée,
et mesme pour fère offance à ceulx qui la voudroient
offancer; mais que vous ne debviez légièrement croyre les
advis et maulvais rapportz qu'on vous feroit d'elle: car,
parce que voz subjectz, qui estoient en armes, sçavoient
qu'elle estoit de leur religyon, ilz se proposoyent plusieurs
grands advantages d'elle, et se vantoyent d'avoyr souvant
impétré beaucoup de ce qu'ilz n'avoyent rien, affin de tenir
leurs affères en réputation, et tirer, par ce moyen, les plus
seures et meilleures condicions de paix, qu'ils pourroyent,
de Vostre Majesté; et qu'il ne pouvoit, ny debvoit me réveller
les secrettes dellibérations de sa Mestresse, mais qu'il
me promettoit bien qu'elle ne feroit, ny estoit pour fère
chose aulcune contre l'honneur et la grandeur, ny au préjudice
de Vostre Majesté. Et s'est mis là dessus à discourir
de plusieurs choses, et comme il sembloit que vous en
eussiez aulcunes, lesquelles ne vous touchoient guyères en
plus de considération que celle de vostre propre bien et
prouffit, et que, par nécessité, il failloit ou que prinsiez
bien le poinct de ce temps, qui se offroit maintenant, et la
présente occasion pour establir ung ordre et ung règlement
<span class="pagenum"><a id="Page_464"> 464</a></span>
en voz affères, et pour recueillyr toutz voz subjectz
et esteindre leurs partialitez et querelles, ou que fissiez estat
de voyr vostre règne augmanter, de jour en jour, en
plus de troubles et de dangers, et Vostre Majesté moins
jouyssante, toute sa vye, de l'amplitude de son royaulme
que nul de ses prédécesseurs.</p>

<p>A quoy je luy ay satisfaict, sellon ce que j'ay estimé
convenir à vostre réputation et grandeur, et la bonne intention
qu'avez vers voz subjectz, le mieulx qu'il m'a esté possible.
Et par ce, Sire, que, dans ung jour ou deux, j'espère
aller trouver ceste princesse pour noter davantage
comme elle persévère vers Vostre Majesté, et pour luy
toucher, avec le plus de discrétion que je pourray, les
poinctz de voz deux dépesches du <span class="xs">XII</span><sup>e</sup> et <span class="xs">XXII</span><sup>e</sup> du passé,
et aussy pour continuer vers elle une gracieuse négociation
que je luy ay commancée pour la Royne d'Escosse,
qui sont desjà aulcunement racoinctées ensemble, je remettray
à vous mander, lors, tout ce que j'auray recueilly
de ses propos.</p>

<p>Et adjouxteray seulement icy, Sire, que le bruict continue
de la mort du comte de Morthon, et que c'est milord de
Lentzay, prévost de Lillebourg, qui, avec la commune de
la ville, offancée de l'oppression des impostz, luy a couru
sus. Et sur ce, etc.    <span class="i2">Ce <span class="xs">VIII</span><sup>e</sup> jour de juillet 1575.</span></p>

<p class="blockquote">
Depuis ce dessus, l'on me vient d'advertyr bien seurement que la
commune de Lislebourg s'est véritablement eslevée contre le comte
de Morthon à cause de la monoye, mais qu'il s'est saulvé dans le
chasteau; et que ceste princesse, dans ung jour ou deux, faict acheminer
M<sup>e</sup> Quillegreu par dellà. Je desireroys, de bon cueur, qu'il y
eût quelqu'ung par dellà, de la part de Vostre Majesté.</p>

<p><span class="pagenum"><a id="Page_465"> 465</a></span></p>

<h2>CCCCLX<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour de juillet 1575.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Communication de la réception faite en France à sir Jacques
Fitz Maurice.&mdash;Déclaration du roi qu'il ne veut pas soutenir les catholiques
d'Irlande.&mdash;Conseil donné par le roi à sir Jacques de solliciter sa
rentrée en grâce.&mdash;Satisfaction d'Élisabeth.&mdash;Remontrances de l'ambassadeur
sur ce que l'on se conduit en Angleterre comme si la guerre était
résolue contre le roi.&mdash;Déclaration qu'il a été fait droit en France à toutes
les plaintes des Anglais.&mdash;Assurance donnée par la reine qu'elle arrête
les secours, et qu'elle a formellement refusé de faire passer de l'argent en
Allemagne.&mdash;Même assurance confirmée par les seigneurs du conseil.&mdash;Départ
de M<sup>e</sup> Quillegrey pour l'Écosse.&mdash;Proposition secrètement faite
de reprendre la négociation du mariage d'Élisabeth avec le duc d'Alençon.</p>

<p class="dest">Au Roy.</p>

<p>Sire, m'estant approché, mardy dernier, à troys mille
de ceste court, la Royne d'Angleterre m'a incontinent
mandé, par ung de ses pensionnayres, que je la vînse
trouver à la prochayne forest, où elle estoit desjà, dès le
grand matin, à la chasse, et qu'elle ne me vouloit différer
aylleurs, ny plus longtemps, mon audience, affin de pouvoir
tant plus tost ouyr des nouvelles de Vostre Majesté,
lesquelles elle espéroit et desiroit estre bonnes; et que,
de là, elle me mèneroit disner chez ung gentilhomme, là
auprès, qui luy faisoit ung festin, où elle vouloit que je
mangeasse ce jour avec elle. A quoy ayant obéy, et ayant,
la dicte Dame, aussytost que je l'ay rencontrée au boys,
délayssé ung peu sa chasse pour s'enquérir soigneusement
de vostre santé, et l'en ayant amplement satisfaicte, sellon
le contenu de vostre lettre du <span class="xs">XII</span><sup>e</sup> du passé, de quoy
<span class="pagenum"><a id="Page_466"> 466</a></span>
elle a monstré avoyr grand contantement, le surplus des
propos ont esté remis jusques après la dicte chasse, et jusques
après le dîner, qui a esté somptueux; durant lequel
elle a tenu beaucoup de bien honnorables propos de Vostre
Majesté et des troys Roynes Très Chrestiennes; et après
qu'elle a esté hors de table, elle m'a retiré en ung coing
de sale, où je luy ay dict:</p>

<p>Que j'estoys venu luy signiffyer deux vrays tesmoignages
de l'indubitable affection que Vostre Majesté avoit de vivre
en très bon frère et très parfaict confédéré avec elle;
l'ung estoit celle communicquation, que je luy avoys desjà
faicte, de vostre convalescence et de la bonne disposition
où, grâces à Dieu, vous vous trouviez à présent, après
ce petit sentiment de fiebvre qu'aviez eu, au commancement
de juing dernier, qui estoit une singullière privaulté
que vous luy communicquiez, et qui desiriez l'avoyr mutuelle
avec elle, affin qu'ordinayrement elle vous fît aussy
sçavoyr comme elle se portoit; et l'autre estoit touchant le
sire Jacques Fitz Maurice, l'ung de ses fuitifz d'Irlande, lequel
estant passé en France, Vostre Majesté ne luy avoit
poinct aiguysé le cueur contre elle, et ne l'avoit animé à
luy continuer la guerre ny luy troubler son estat, et ne luy
aviez offert vaysseaulx, ny hommes, ny monitions, ny
deniers pour le fère, ains l'aviez exorté de retourner à son
debvoir de bon subject vers elle, et recourir à sa clémence
et bonté, et se remettre, luy et ses partisans, en son
obéyssance et bonne grâce; de quoy ne l'ayant trouvé
aliéné, vous aviez bien voulu intercéder pour luy par voz
propres lettres, lesquelles, avec celles que m'aviez escriptes
là dessus, je luy apportoys, affin qu'elle vît comme,
par ce bon office, qui ne pouvoit estre ny meilleur ny plus
<span class="pagenum"><a id="Page_467"> 467</a></span>
cordial vers elle, ny vers le repos de ses affères, vous desiriez
qu'elle peût tout de mesmes recueillyr ses subjectz,
qui estoyent escartez, et leur oster l'espouvantement où
ilz estoyent, comme vous le desiriez des vostres propres,
ainsy que ce temps requéroit qu'on en uzât ainsy; et qu'elle
sçavoit assez que mesmement ceulx de la noblesse ne cessoyent
jamays, quand ilz estoient hors de leur pays, de praticquer
tout ce qu'ilz pouvoient, et de remuer aultant de
besoigne qu'il leur estoit possible, pour y estre remis; et
quiconques le pensoit aultrement se trompoit bien fort,
et que pourtant vous aviez grand plésir de luy fère regaigner
ce gentilhomme avec ses partisans, aulx condicions
qu'il demandoit, qui estoient beaucoup plus facilles que
celles que vous offriez à voz propres subjectz.</p>

<p>La dicte Dame, avec une démonstration de grand ayse
sur cest affère, duquel elle estoit assez en peyne, et n'en
attandoit pas de si bonnes nouvelles comme celle cy, a
tout incontinent prins sa lettre et la mienne et les a curieusement
leues. Et puis m'a dict qu'elle vous avoit beaucoup
d'obligations, pour l'honnorable déportement dont
elle voyoit qu'aviez usé en ce faict, tout aultrement
qu'on ne le luy avoit rapporté, et aultrement que le
dict mesmes Fitz Maurice ne s'en estoit vanté, et qu'il
l'avoit escript à ceulx de son party, en Irlande, par ses
lettres de la fin de may dernier, où il les assuroit que
Vostre Majesté luy avoit accordé huict vaysseaulx de
guerre et deux mille harquebusiers, et luy avoit desjà
donné troys mille escuz contantz; de quoy elle avoit maintenant
très grand playsir qu'elle vous peût remercyer du
contrayre, comme elle faysoit de bon cueur, et vouloit
bien que, du discours qu'elle m'avoit faict du dict Fitz
<span class="pagenum"><a id="Page_468"> 468</a></span>
Maurice, lequel seroit trop long, je vous disse ceste particullarité:
qu'il s'estoit mis sur mer en intention d'aller trouver
le Roy d'Espaigne, mais que l'ayant le vent jetté à
S<sup>t</sup> Malo, le cappitayne La Roche, qui est, à ce qu'elle
dict, ung terrible gallant contre elle, l'avoit avec beaucoup
de grandes espérances admené vers vous, où, grâces
à Dieu, il avoit trouvé que la matière n'estoit sellon sa
disposition; et bien que, jusques icy, il ayt monstré de ne
vouloyr poinct de pardon, toutesfoys qu'elle feroit voyr,
par son conseil, sur vostre lettre, les condicions auxquelles
maintenant il le demandoit, et qu'elle me prioit de
communicquer aulx comtes de Lestre et de Sussex, qui
estoyent là présantz, ce qu'il vous avoit pleu m'en escripre.</p>

<p>J'ay suivy à luy dire que, le propre lendemain que M<sup>r</sup> de
Walsingam m'estoit venu parler, de la part d'elle, du dict
Fitz Maurice, j'avoys receu ceste présente dépesche, et
avoys esté infinyement ayse de voir qu'avant que je vous
en eusse escript, ny que l'ambassadeur d'elle vous en eût
rien touché par dellà, vous aviez desjà procédé de vous
mesme en cest endroict, comme prince d'honneur et de
vertus, et comme vray amy et bon confédéré d'elle, et que
je ne voulois doubter qu'elle n'eût la pareille intention vers
vous, si toutz ceulx qui estoyent auprès d'elle l'avoyent de
mesmes, la priant de prendre de bonne part si je luy disoys
aulcunes choses qui l'argueroyent devant Dieu et les hommes
d'une grande coulpe, en vostre endroict, si, d'avanture, elle
les sçavoyt, ou bien d'une grande négligence vers vostre
amityé, si, d'avanture, elle en vouloit estre ignorante: c'estoit
que, par divers rencontres et par plusieurs advertissementz
de diverses partz, Vostre Majesté trouvoit que,
du costé d'icy, en lieu de procéder droictement vers voz
<span class="pagenum"><a id="Page_469"> 469</a></span>
affères sellon l'obligation de la ligue, c'estoyent les eslevez
de vostre royaulme qui estoient favorablement admis à parler
à elle et à ceulx de son conseil, et s'accomoder ordinayrement
d'armes, de vaysseaulx, de monitions de guerre,
et aultres leurs provisions; et que mesmes j'entendoys
qu'il estoit freschement sorty quatre navyres de guerre, et
s'en apprestoit aultres quatre pour sortyr, du premier jour,
de divers portz de deçà, pour aller, en faveur des dictz eslevez;
et que, jusques aulx propres lieux, où ilz faisoyent
la guerre en France, et jusques en Allemaigne, où ilz
procuroient d'avoyr des forces, ilz sentoyent l'apuy et assistance
de l'Angleterre; et nommément, par aulcunes
lettres, qui naguyères avoient esté surprinses, il vous apparoissoit
que M<sup>r</sup> de Méru, au partir d'icy, debvoit emporter
des deniers contantz, ou bien du crédict, pour fère
marcher les reytres en France, aussytost qu'il seroit arryvé
devers le Prince de Condé; ce que, pour estre ces
actes par trop ennemys en l'endroict mesmement d'un
prince qui la cherchoit d'amityé, et par trop contrayres à
la foy et promesse que vous aviez d'elle, et qu'il vous sembloit
que ses conseillers n'oseroyent pas, de eulx mesmes,
attempter telles choses contre l'honneur de sa parolle, et
mesmement, à ceste heure, qu'ilz sçavoient combien vous
aviez bénignement respondu à voz subjectz touchant l'exercice
de leur religyon, et touchant leurs seuretez, et tout
aultre accommodement en vostre royaulme, pour ne pouvoir
à nul aultre tiltre désormays, que de pure rébellion
et infidélité, vous continuer plus la guerre, vous ne vouliez
si mal juger d'elle que cella, ains penser, selon qu'elle
n'avoit le cueur bas, qu'elle vous déclareroit plustost la
guerre tout ouvertement que de se porter ainsy couverte
<span class="pagenum"><a id="Page_470"> 470</a></span>
ennemye ou dissimulée amye vers vous, et que pourtant
vous attandriez quelle preuve vous auriez de ses effaictz,
premier que d'adjouxter foy aulx lettres et rapportz de
ceulx qui vous vouloyent mettre en deffiance d'elle; et que
cepandant vous n'aviez layssé de fère pourvoyr, de vostre
propre espargne, au marchand d'Ampthonne, dont elle
m'avoit dernièrement parlé, et aviez mandé à vostre parlement
de Paris d'expédyer favorablement les librayres de
Londres, et donné charge à M<sup>r</sup> de Chiverny de fère voyr
toutes les aultres plainctes de son ambassadeur en vostre
conseil, affin d'y satisfère sellon l'obligation des trettés;
lesquelz vous vouliez que fussent droictement observez de
vostre costé, et desiriez aussy qu'elle les fît mieulx observer
du vostre, que jusques icy elle ne l'avoit pas faict.</p>

<p>La dicte Dame m'a respondu qu'elle vous remercyoit
bien fort de ce que ne la vouliez légyèrement arguer de
parjure, et qu'elle vous promettoit bien que l'intégrité de
ses euvres vous rendroit assez manifeste le mensonge de
ceulx qui ozoient calompnier la foy et promesse qu'elle vous
avoit jurée, sans qu'elle se mît en peyne d'aultrement les
convaincre, mais qu'elle ne sçavoit ce qui adviendroit,
après le retour de M<sup>r</sup> de Méru en Allemaigne, sinon qu'elle
s'assuroit bien qu'il n'auroit à se vanter de rien d'elle contre
vous, ny à vous fère douloir d'aulcune chose qu'elle eût
uzée vers luy, non plus que vous vers elle, en l'endroict
du Fitz Maurice; que vous sçaviez assez la résolution qui
estoit prinse entre les Protestantz d'Allemaigne de ne manquer
de secours à ceulx de leur religyon qui estoyent en
armes en vostre royaulme, s'ilz ne pouvoyent avoyr la paix,
et qu'elle sçavoyt bien que les forces estoyent prestes, et
ne restoit, pour les fère marcher, que quelque argent,
<span class="pagenum"><a id="Page_471"> 471</a></span>
en quoy ne me vouloit nyer qu'ung gentilhomme ne fût
passé, depuis peu de temps, en ce royaulme pour avoyr
l'accomodement de la somme en deniers contantz, ou bien
par crédict; mais que, pour le respect de la ligue qui estoit
entre vous, quoy qu'on luy représentât l'obligation de
la religyon, et que ce n'estoit que pour contre cautionner
aulcuns seigneurs françoys bien riches, qui estoyent les
premiers et les principaulx obligez, elle ne l'avoit seulement
volu ouyr; et, à dire vray, ny la faulte de moyens,
ny la faulte d'occasions, ny la faulte de cueur, ne la retardoyent
d'entreprendre contre vous, mais c'estoit sa foy
et son sèrement et l'amityé qu'elle vous portoit, qui luy
faisoyent sentyr qu'elle ne sçauroit, en honneur et conscience,
employer son pouvoir, ny mesmes se laysser venir
la volonté de vous nuyre, et qu'elle n'yroit jamays que
de plein jour et ouvertement en voz affères, ainsy qu'elle
desiroit la mesmes clarté de vous vers les siens; qu'elle estimoit
que M<sup>r</sup> de Méru se rendroit plus ministre de paix
que de querelle, quand il seroit avec le Prince de Condé,
et qu'elle voyoit bien que toute la difficulté resteroit aulx
seuretez, lesquelles elle ne pouvoit cesser de vous supplyer
que ne vous sentissiez grevé de les leur accorder
bonnes; car ce vous seroit, puis après, ung soulagement
incomparable, et qui ne pourroit estre assez prisé, en l'estat
de vostre personne et en celluy de voz affères; qu'elle
avoit grand plésir qu'eussiez commandé de pourvoyr aulx
plainctes de ses subjectz, car c'estoit de là d'où l'on
prenoit ordinayrement les plus fortz argumentz pour luy
rendre suspecte vostre amityé, et pour bander tout ce
royaulme contre voz affères; dont vous supplioyt de n'en
laysser la chose sans effect, ainsy que, de ce costé, elle
<span class="pagenum"><a id="Page_472"> 472</a></span>
donroit ordre que voz subjectz demeurassent bien satisfaictz
et sans plaincte.</p>

<p>Au partyr de la dicte Dame, j'ay communicqué avec les
comtes de Lestre et de Sussex, lesquelz monstrans d'avoyr
grand contantement que les choses passassent bien, de
vostre costé, vers leur Mestresse, m'ont juré toutz deux
que, du costé d'elle, elles estoyent pures et nettes vers
vous, et que les advis et rapportz qu'on vous avoit faict
du contrayre estoyent faulx, et que, de ces huict navyres
dont je leur avoys parlé, ilz me promettoyent, sur leur
honneur, qu'il n'y avoit rien contre vous.</p>

<p>M<sup>e</sup> Quillegreu est party pour Escosse, à cause de ce tumulte
de Lislebourg contre le comte de Morthon, ainsy
que je le vous ay cy devant escript. Sur ce, etc.</p>

<p class="right">Ce <span class="xs">XIII</span><sup>e</sup> jour de juillet 1575.</p>

<p class="blockquote">
Le cappitayne Morguen, qui est des plus estimez de deçà se offre
à vostre service, et dict qu'il fera, s'il vous plaist, que quelques entreprinses,
où l'on le veut employer, soubz main, contre vous, seront
converties si à propos à vostre prouffit que vous le réputerez à
grand service, soit sur mer ou dans la Rochelle: dont vous plerra me
mander comme j'auray à luy en respondre.</p>

<p class="dest">A la Royne</p>

<p>Madame, j'ay bien cognu que ceste princesse s'attendoit
que je lui deusse maintenant apporter quelque response du
propos<a name="FNanchor_5" id="FNanchor_5" href="#Footnote_5" class="fnanchor">[5]</a> que je vous ay dernyèrement mandé par le S<sup>r</sup> de
Vassal; mais je luy ay touché, en passant, que le gentilhomme,
que j'avoys dépesché à cest effect vers Voz Majestez,
s'estoit, pour quelque accidant, retardé en chemin,
et j'espéroys qu'il seroit bientost de retour, icy, avec
<span class="pagenum"><a id="Page_473"> 473</a></span>
mon successeur; dont je l'yrois retrouver à Quilingourt, au
plus tost et aulx meilleures journées que ma santé le pourroit
permettre, affin de luy fère entendre le tout. Et croy,
Madame, que sur cella, quand je luy ay demandé si elle
avoit encores nommé le seigneur qu'elle dellibéroit d'envoyer
en France, et quand il partiroit, qu'elle m'a respondu
que, au dict Quilingourt, elle le nommeroit, et que,
dans troys sepmaynes, elle le feroit partyr. Dont depuis, le
comte de Lestre m'a dict que, si la response venoit bonne,
il ne despéroit pas d'estre celluy qui feroit le voïage en
France. Et sur ce, etc.</p>

<p class="right">Ce <span class="xs">XIII</span><sup>e</sup> jour de juillet 1575.</p>

<h2>CCCCLXI<sup>e</sup> DÉPESCHE</h2>

<p class="center">&mdash;du <span class="xs">XIX</span><sup>e</sup> jour de juillet 1575.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Heureux effet produit sur les résolutions d'Élisabeth par la conduite du roi
à l'égard de sir Jacques Fitz Maurice.&mdash;Arrêt mis sur tous les navires
marchands armés en guerre.&mdash;Retard apporté au départ de sir Henri Coban
désigné pour passer en Espagne.&mdash;Nouvelles transmises par l'ambassadeur
d'Angleterre.&mdash;Confiance que l'on peut avoir dans les intentions
d'Élisabeth.&mdash;Ses favorables dispositions à l'égard de Marie Stuart.</p>

<p class="dest">Au Roy.</p>

<p>Sire, ceste princesse s'est trouvée si consolée des propos
qu'il vous a pleu luy mander du Fitz Maurice, et d'autres
que je luy ay tenus de vostre droicte intention vers le
repoz de ses affères, que, depuis, elle a changé d'aulcunes
dellibérations, à quoy sembloit qu'on l'eût desjà comme
toute acheminée: de permettre à plusieurs gentilshommes
angloix de sortyr en ceste mer estroicte, avec leurs vaysseaulx
<span class="pagenum"><a id="Page_474"> 474</a></span>
armez, pour maistriser la navigation, et se revencher
des prinses que les Françoys leur ont faictes, et, oultre
cella, d'arrester les navyres et biens des Françoys ez
portz et endroictz où il s'en pourroit trouver par deçà, y
ayant encores là dessoubs d'aultres choses cachées, aulxquelles
quelques ungs de ceste court vouloient, peu à peu,
embarquer leur Mestresse, sans qu'elle en sentît quasy rien,
pour vous remuer de la besoigne en France et en Escosse,
en faveur des eslevez, si, d'avanture, ilz eussent esté
creus; et sembloit qu'à cause de cella ilz la fissent temporiser
ez envyrons de ceste ville, sans advancer son progrès,
affin de donner chaleur à l'entreprinse; mais elle a mandé
que nul vaysseau ayt à sortyr, sans donner caution de douze
mille cinq centz escuz qu'il n'atemptera rien contre les
amyz et alliez de ceste couronne, et que, s'il y a quelques
navyres desjà prests, qu'ilz les envoyent en marchandise
affin de ne perdre leur affret; et que le marchand d'Ampthonne
aille recepvoyr le payement que Vostre Majesté luy
a ordonné sans procéder, icy, à nul arrest: qui sont deux
choses qui ont esté incontinent exécutées.</p>

<p>Et la dicte Dame a continué son progrès, faisant encores
temporiser M<sup>e</sup> Henry Cobham sur la dépesche d'Espagne,
bien qu'il faict tousjours achemyner ses besoignes à
Plemmue, pour s'y aller embarquer; car dellibère de fère
son voïage par mer, et croy qu'on luy fera encores attandre
la prochayne responce qui doibt venir de dellà, pendant
laquelle le docteur fescal de Bruxelles s'est allé promener
vers la contrée, parce que toute sa négociation demeure
en suspens.</p>

<p>Et sont, à présent, toutes choses, icy, si paysibles qu'il
n'y apparoit mouvement ny nouveaulté aulcune, que ce que
<span class="pagenum"><a id="Page_475"> 475</a></span>
les nouvelles de dellà la mer y apportent, qui semble que
l'ambassadeur d'Angleterre y ayt escript que Mourevert a
failly de tuer le Prince de Condé d'ung coup d'arquebouze
et qu'il a esté prins; que Vostre Majesté dresse deux grandes
armées par terre, et une troysiesme par mer; que,
en ung rencontre en Daufiné Montbrun a eu du meilleur
contre M. de Gorden; et que, le <span class="xs">V</span><sup>e</sup> du présent, il a cuydé
avoyr ung gros tumulte à Paris contre les Italiens. Je ne
sçay que pourra cella, ny les aultres particullaritez qu'il
peut avoyr escriptes davantage, produyre de changement
en ceste court; tant y a que j'espère qu'à l'arryvée de
mon successeur, lequel j'attendz en très grande dévotion,
nous retrouverons la dicte Dame, en quelle part qu'elle
soit, tousjours bien persévérante vers Vostre Majesté,
sans qu'elle se laysse attirer contre voz affères qu'aultant
qu'elle ne le pourra dénier à sa religyon.</p>

<p>Elle est sur le poinct d'envoyer visiter, par ung de ses
gentilshommes, la Royne d'Escosse, avec ung présent,
de sa part, et luy fère parler de vouloyr elle mesmes fère
la despence de sa table, et de ses serviteurs domesticques,
du douayre qu'elle a de France. Je ne sçay comme elles
s'en accorderont; néantmoins j'ay grand plésir de les voyr
mieulx racoinctées qu'elles n'estoyent.</p>

<p>Je n'ay nulle nouvelle d'Escosse, depuis le partement
de M<sup>e</sup> Quillegreu, mais j'attandz de brief, le retour d'ung
homme qui me doibt apporter toutes nouvelles de dellà,
et je ne fauldray tout incontinent de les vous mander. Et
sur ce, etc.    <span class="i2">Ce <span class="xs">XIX</span><sup>e</sup> jour de juillet 1575.</span></p>

<p><span class="pagenum"><a id="Page_476"> 476</a></span></p>

<h2>CCCCLXII<sup>e</sup> DÉPESCHE</h2>

<p class="center">&mdash;du <span class="xs">XXIIII</span><sup>e</sup> jour de juillet 1575.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Demande présentée au nom d'Élisabeth d'une réparation à raison des prises
faites par ceux de S<sup>t</sup>-Malo.&mdash;Protestation de l'ambassadeur que la réparation
sera accordée.&mdash;Prise faite par les Anglais d'un navire français.&mdash;Voyage
de M<sup>e</sup> Quillegrey.&mdash;Entrée en Écosse de plusieurs seigneurs anglais.&mdash;Attaque
faite contre eux par les Écossais.&mdash;Détails sur le séjour
d'Élisabeth dans la maison de Leicester.</p>

<p class="dest">Au Roy.</p>

<p>Sire, le <span class="xs">XX</span><sup>e</sup> de ce moys, le juge de l'admiraulté de
ceste ville m'est venu communicquer une lettre, que la
Royne, sa Mestresse, luy a escripte, par laquelle elle luy
mande de me signiffier l'extrême plaincte que aulcuns de
ses marchands luy ont faicte contre ceulx de S<sup>t</sup> Malo, qui
les ont assaillys en mer, et les ayant combattus, blessez et
meurtris, les ont admenez, eulx, leurs vaysseaulx et marchandises,
à S<sup>t</sup> Malo, où ne leur a esté uzé d'aulcuns termes
de rayson, ny de justice, ains procédé contre eulx
comme contre ennemys, prins de bonne guerre. De quoy
la dicte Dame se sent très griefvement offancée, ou bien de
Vous, Sire, qui n'avez faict sçavoyr à voz subjectz la
confédération qu'aviez avec elle, ou bien d'eulx qui, la
sachant, ne la veulent observer; et que j'aye à remonstrer
à Vostre Majesté que cella, après plusieurs aultres injures,
ne peut demeurer sans réparation, et qu'il est expédient
ou que Vostre Majesté la luy face fère par ceulx de S<sup>t</sup> Malo,
ou que ne trouve maulvais qu'elle la preigne, le mieulx
qu'elle pourra, sur eulx.</p>

<p>J'ay respondu au dict juge que j'estoys marry, et sçavoys
<span class="pagenum"><a id="Page_477"> 477</a></span>
que Vostre Majesté le seroit bien fort de quoy cest accidant
estoit advenu, et qu'il ne failloit que sa Mestresse
se mît en peyne de la réparation, car vous la luy feriez fère
sans doubte, si ceulx de S<sup>t</sup> Malo se trouvoyent en coulpe,
car leur aviez bien permis d'armer contre ceulx de la Rochelle,
affin d'assurer la navigation, et mesmes de se revancher
d'aulcunes prinses et violences qu'ilz leur avoyent
faictes, sellon que, de longtemps, j'avoys communicqué
une lettre de M<sup>r</sup> de Bouyllé là dessus à la dicte Dame,
mais non de passer plus avant; en quoy, s'ilz avoyent excédé
la permission contre quiconques eût paix et amityé
avecques vous, non que contre les Angloix, qui, oultre
d'estre amys, estoyent voz confédérez, que vous les en
chastîriez bien; et que desjà, ayant eu le vent de ceste
plaincte, je vous en avoys escript, et vous en escriproys,
de rechef, sur la remonstrance de la Royne, sa Mestresse,
avec le plus d'efficasse que je pourroys, pour fère avoyr rayson
et restitution aulx dictz Angloix.</p>

<p>Le dict juge, se contantant assez de ma responce, m'a
incontinant introduyt iceulx marchandz, et les patrons des
navyres qui, avec beaucoup d'exclamations, m'ont bayllé
leurs plainctes par escript. Et, le jour d'après, j'ay receu
la dépesche de Vostre Majesté du <span class="xs">X</span><sup>e</sup> du présent, contenant
une aultre plaincte d'ung navyre françoys qui venoit
de Naples, lequel les Angloix ont prins, et l'ont mené en
Irlande; dont je n'en agraveray moins à la dicte Dame
le cas pour voz subjectz qu'elle a faict à vous celluy des
siens; et me comporteray vers elle en toutz les aultres
poinctz de la dépesche, sellon que Vostre Majesté me le
commande;</p>

<p>Ayant à vous dire, Sire, que, sur ce que j'avoys adverty
<span class="pagenum"><a id="Page_478"> 478</a></span>
voz partisans, en Escosse, de l'allée de M<sup>e</sup> Quillegreu par
dellà, et qu'ilz l'observassent de bien près, car je sçavoys
qu'on avoit envoyé dix mille escuz devant luy, à Barwyc,
pour quelque entreprinse, il est advenu que le dict Quillegreu
a temporisé, quelques jours, au dict Barwic; et
ayant là receu les deniers, il a dépesché ung de ses gens
en Escosse. Et incontinent le filz du comte de Béfort, avec
d'aultres gentilshommes angloiz, est entré, comme par
manière d'esbat, oultre les frontyères, dans le pays; et a
l'on opinyon que c'estoit pour avoyr la personne du jeune
Prince; mais j'entendz que quelques Escossoys luy ont
couru sus, et à sa compagnye, et qu'ilz l'ont blessé, et
mené prisonnyer. De quoy je ne sçay qui en adviendra,
et mettray peyne de sçavoyr mieulx ce qui en est,
affin de le vous mander; mais je vis ordinayrement en
grand peyne des choses de dellà, parce qu'il n'y a nul, de
vostre part, sur les lieux pour les conduyre, et je ne les
puis bien remédyer d'icy en hors. Et sur ce, etc.</p>

<p class="right">Ce <span class="xs">XXIV</span><sup>e</sup> jour de juillet 1575.</p>

<p class="dest">A la Royne</p>

<p>Madame, en la lettre que j'escriptz présentement au
Roy, vostre filz, Vostre Majesté trouvera tout ce qui me
occourt de luy dire, pour ceste heure, des choses d'icy; et,
après que j'auray veu ce qu'il vous a pleu à toutz deux me
mander par vostre dépesche du <span class="xs">X</span><sup>e</sup> du présent, laquelle je
viens de recevoyr, et que j'auray pourveu au plus hasté,
je vous y feray plus ample responce. Et n'adjouxteray à la
présente sinon ce mot de la continuation du progrès de
ceste princesse: c'est qu'elle est arryvée le neufvième d'estui
<span class="pagenum"><a id="Page_479"> 479</a></span>
cy à Quilingourt, où elle a esté fort honnorablement
receue. Et le comte de Lestre l'a logé, elle et ses dames,
et quatorze comtes, et dix sept aultres principaulx milords,
toutz dans son chasteau, et deffrayé toute la court à cent
soixante platz d'assiette, l'espace de douze jours, et despendu,
entre aultres choses, sèze pièces de vin et quarante
pièces de bierre et dix beufs, chascung jour, avec
une si grande abondance de toutes aultres sortes de bons
vivres et de fruictz et confitures, qu'on s'en est esbahy; et
quatre centz serviteurs habillez à neuf de livrées, oultre
les gentilzhommes, vestus de velours pour servir; et les
chasses et playsirs des champs, et puis les commédyes et les
danses au logis, ordonnées si à propos qu'on n'a veu, de
longtemps, rien de plus magnifique en ce royaulme.</p>

<p>Sur quoy l'on faict de diverses interprétations; mais je
croy que c'est pour recognoistre ung octroy, que la dicte
Dame luy a faict, ceste année, de quelques vaquanz, qu'on
estime valoyr plus de deux centz mille escus. Je me fusse
trouvé là, ainsi que le dict sieur comte m'en avoit fort pryé,
mais je ne me suys estimé avoyr assez de santé pour l'ozer
employer, sinon là où l'exprès service de Voz Majestez le
requerra; qui vous supplye très humblement, Madame, à
ceste heure que M<sup>r</sup> de Mauvissière s'est accommodé de ses
affères, et qu'il m'a faict estendre ma paciance oultre mon
extrémité, qu'il vous playse ne luy comporter plus une
seulle heure de dellay, à me venir soulager et relever. Et
sur ce, etc.    <span class="i2">Ce <span class="xs">XXIV</span><sup>e</sup> jour de juillet 1575.</span></p>

<p><span class="pagenum"><a id="Page_480"> 480</a></span></p>

<h2>CCCCLXIII<sup>e</sup> DÉPESCHE</h2>

<p class="center">&mdash;du premier jour d'aoust 1575.&mdash;</p>

<p class="center">(<i>Envoyée exprès à Calais par la voye du S<sup>r</sup> Acerbo.</i>)</p>

<p class="hanging indent">
Détails de la querelle survenue sur les frontières d'Écosse.&mdash;État des armemens
faits en Angleterre.&mdash;Réclamations réciproques au sujet des prises.&mdash;Instances
des protestans de France auprès d'Élisabeth.&mdash;Sa déclaration
qu'elle ne peut accorder à sir Jacques Fitz Maurice rien de plus que ce
qu'elle avait fait pour lui avant sa fuite.&mdash;Espoir que la paix sera bientôt
conclue.&mdash;Projet attribué au prince d'Orange de vouloir pénétrer en
France.&mdash;Assurance donnée par Leicester qu'il sera désigné pour se rendre
auprès du roi si l'on reprend la négociation du mariage.</p>

<p class="dest">Au Roy.</p>

<p>Sire, le différent, dont je vous ay naguyères escript,
d'entre les Angloix et les Escossoys, est advenu de ce
que, en l'assemblée et convention des gardiens des deux
frontyères, ayant les Escossoys demandé qu'ung gentilhomme
des leurs, qui avoit esté admené par deçà, fût là
représanté sellon l'ordre des dictes frontyères, les Angloix
ont respondu qu'il estoit si malade qu'on ne l'y avoit peu
admener, et de cella ont exibé incontinent des tesmoings,
qui l'ont ainsy affermé; mais interpellés de l'assurer par
sèrement, et y ayant faict difficulté, ilz sont venus en
grosses parolles, et des parolles aulx mains et aulx armes:
dont quatre Angloix ont esté tuez sur le lieu et plusieurs
blessez, et entre aultres le filz du comte de Béfort, qu'on
dict estre depuis mort. La Royne d'Angleterre a incontinent
envoyé milord de Housdon sur le lieu, affin de
pourvoyr, le mieulx qu'il lui seroit possible, à ce désordre.
Il semble qu'il y eût, je ne sçay quoy, de caché là dessoubz,
qu'aulcuns personnaiges d'honneur de ceste court ne
<span class="pagenum"><a id="Page_481"> 481</a></span>
sont pas marrys qu'il ayt esté ainsy descouvert, à la confusion
de ceulx qui l'avoient conseillé et de ceulx qui le
vouloyent fère exécuter.</p>

<p>M<sup>e</sup> Quillegreu a passé oultre jusques à Lislebourg. J'espère
que bientost j'auray quelque relation de ce qu'il faict
par dellà. L'on dict que la fille de la comtesse de Mar, laquelle
le comte de Morthon avoit faicte épouser au comte
d'Angoux, son nepveu, est morte, et que le dict Morthon
pourchasse de le remaryer avec une fille des Amelthons.</p>

<p>Quand à l'estat des choses d'icy, la Royne d'Angleterre
est encore à Quilingourt; et vous puis assurer, Sire,
que ces cinq grands navyres de guerre, dont l'on vous a
parlé, ne sont poinct dehors. Il est vray qu'il s'en appreste
troys pour sortyr bientost, et dict on que c'est pour aller
contre les pirates françoys et flammantz, qui infestent ceste
mer; mais j'entendz que c'est pour se pourvoyr de bonne
heure contre les souspeçons, que ceulx cy se donnent, de
l'armement que Vostre Majesté faict fère en Normandye et
en Bretaigne.</p>

<p>J'ay envoyé représanter la plaincte du navyre françoys,
nommé le <em>Saulveur</em>, qui a esté prins par les Angloix en
revenant de Naples, à la dicte Dame, sellon l'article que
m'en avez faict en une lettre du <span class="xs">X</span><sup>e</sup> du passé, et sellon
une relation que ceulx de S<sup>t</sup> Malo m'en ont envoyée,
avec la justiffication de leurs derniers exploitz qu'ilz
ont faict sur mer, lesquels je ne sçay comme je les pourray
fère bien prendre à ceulx qui s'en pleignent icy fort
amèrement. J'estime, Sire, qu'il est expédient de fère
voyr cest affère à la justice, affin de conserver la paix et
entretenir le commerce d'entre ces deux royaulmes.</p>

<p>Le voïage de M<sup>e</sup> Henry Cobhan pour Espaigne avoit
<span class="pagenum"><a id="Page_482"> 482</a></span>
esté réfroidy, mais je viens de sçavoyr qu'il s'effectuera
bientost, et qu'on l'a honnoré de quelque tiltre affin de
luy fère tenir meilleur lieu par dellà. J'entendz que, le
jour de la Madeleyne, un françoys, naguyères party de
Basle, est arryvé en ceste ville, feignant qu'il y venoit
chercher M<sup>r</sup> de Méru, néantmoins il a incontinent passé
oultre vers M<sup>r</sup> de Walsingam, à la court. Je ne sçay qu'il y
praticquera, et croy bien qu'il y trouvera assez de ceulx
qui vouldroyent favoriser la guerre en vostre royaulme; mais
j'espère qu'il n'impètrera, pour tout cella, ny les hommes, ny
les vaysseaulx, ny tant d'argent de ceste princesse comme il
voudroit; laquelle m'a faict prier, touchant ce que luy
aviez escript pour James d'Esmont, dict Fitz Maurice, que
je vous veuille mander comme elle, ayant cy devant envoyé
au gouverneur de la province où il a commis la trahison
contre elle, son pardon, et n'ayant, luy, voulu ny daigné
aller vers le dict gouverneur pour le demander et
l'accepter, elle ne peut, avec son honneur, luy en concéder
ung aultre, et que de cella elle remect à Vostre Majesté
d'en estre juge.</p>

<p>Je me resjouys infinyement du retour du S<sup>r</sup> de Misery
et de l'acheminement des depputez. Je croy qu'ilz ne
viennent pas, sans apporter une modération de leurs premières
demandes, et sans ung suffisant pouvoir d'accepter
les bonnes responces que Vostre Majesté leur a desjà faictes,
ou bien celles, si besoing est, que voudrez encores
leur fère. Et depuis deux jours, est arryvé, icy, ung de
la Rochelle, qui assure avoyr veu partyr les S<sup>rs</sup> de Mirambeau
et de Bessons pour aller rencontrer les aultres depputés,
portans bonne instruction de ceulx de ce quartier là
à la paix. Néantmoins il court, icy, ung bruict sourd que,
<span class="pagenum"><a id="Page_483"> 483</a></span>
en Ollande, a esté mis en dellibération, touchant la guerre
de vostre royaulme, que, si le prince d'Orange veut entreprendre
d'y marcher en faveur des eslevez, et passer en
armes par le Brabant, Aynaut et Artoys, affin d'eslever
ces peuples là, que iceulx de Ollande le secourront de deux
centz mille florins contantz; mais parce que Vostre Majesté
doibt avoyr notice de cella, s'il est vray, par une plus seure
voye que la mienne, je n'en toucheray, icy, davantage.
Sur ce, etc. <span class="i2">Ce 1<sup>er</sup> jour d'aoust 1575.</span></p>

<p class="dest">A la Royne</p>

<p>Madame, estimant qu'il n'y a poinct de mal que ceulx cy
soyent détenus en quelque suspens de ne pouvoir, du premier
coup, descouvrir le fonds de l'intention de Voz Majestez
Très Chrestiennes touchant le propos qu'ilz m'ont naguyères
renouvellé, je leur allègue tousjours quelque occasion
du juste retardement de vostre responce; qui seray bien
ayse que je ne soys pressé de ne leur en dire rien davantage
jusques à ce que Voz Majestez m'ayent ung peu plus expressément
respondu aux particullaritez que je leur en ay depuis
escripte, du <span class="xs">XIII</span><sup>e</sup> du passé, et mesmement sur ce que le comte
de Lestre m'a fort considérément dict que, s'il venoit aulcune
bonne response de dellà pour le dict propos, il n'estoit
pas hors d'espérance qu'il ne fût celluy qui iroyt apporter
la jarretyère au Roy, vostre filz. Et cependant je ne veulx
obmettre, Madame, de très humblement vous remercyer
pour la tant expresse déclaration, qu'il vous a pleu me fère,
du contantement que Voz Majestez ont de mon service, et
de l'assurance que me donnez de la venue de mon successeur,
et de me fère avoyr quelque récompense: qui sont
troys choses que Vostre Majesté adaptera à la nécessité
<span class="pagenum"><a id="Page_484"> 484</a></span>
d'ung gentilhomme qui en a plus de besoing que nul aultre
qu'ayez jamays employé au service du Roy ny au vostre,
et qui, sans me confier par trop de mes mérites passez,
desire encores de le mériter davantage par nouveaulx services
que j'essayeray de vous fère à toutz deux, les meilleurs
et avec le plus de soing et de dilligence que mon aage
et ma santé le pourront porter, et tousjours avec une singullière
fidellité: et par exprès, Madame, j'auray à jamays,
pour l'effet que me ferez sentir de ces troys choses que j'ay
dict cy dessus, une immortelle obligation à Vostre Majesté.
Et sur ce, etc.    <span class="i2">Ce 1<sup>er</sup> jour d'aoust 1575.</span></p>

<h2>CCCCLXIV<sup>e</sup> DÉPESCHE</h2>

<p class="center">&mdash;du <span class="xs">VI</span><sup>e</sup> jour d'aoust 1575.&mdash;</p>

<p class="center">(<i>Envoyée jusques à Calais par la voye du S<sup>r</sup> Acerbo.</i>)</p>

<p class="hanging indent">
Communication confidentielle, faite par l'un des seigneurs du conseil à l'ambassadeur,
de la bonne disposition d'Élisabeth au sujet de son mariage avec
le duc d'Alençon.&mdash;Nécessité de faire une nouvelle proposition de l'entrevue,
si le roi desire que ce mariage s'effectue.&mdash;Résolution prise en Angleterre
d'attendre une réponse du roi à cet égard, avant de désigner le
seigneur qui portera au roi l'ordre de la Jarretière.</p>

<p class="dest">Au Roy.</p>

<p>Sire, par la dépesche que je vous ay faicte, du premier
du présent, j'ay réytéré en la lettre de la Royne, vostre
mère, à ce que, du tréziesme auparavant, je vous avoys
escript, comme le comte de Lestre m'avoit ouvertement
déclaré que, s'il venoit quelque bonne nouvelle de France,
sur la reprinse du bon propos de sa Mestresse, qu'il espéroit
estre celluy qui vous yroit apporter la jarretyère. Sur
quoy attandant qu'il vous playse me mander ce que j'auray
<span class="pagenum"><a id="Page_485"> 485</a></span>
à luy respondre, je ne m'advance pas de rendre encores
l'autre responce que m'avez mandée du <span class="xs">X</span><sup>e</sup> auparavant,
touchant le principal du dict propos, parce qu'il semble que
voz présentz affères ne perdent rien de laysser cella en
quelque suspens, et aussy que l'on ne me presse beaucoup
d'y respondre. Néantmoins ung des premiers et fort principal
personnage de ce royaulme m'a secrettement adverty
que la Royne, sa Mestresse, ayant ung jour, à Quilingourt,
faict appeller en sa chambre ceulx de son conseil pour, entre
autres choses, fère l'élection de celluy qui vous apporteroit
la dicte jarretyère, elle et eulx, par occasion, là dessus,
avoyent ramené en mémoyre l'estat de tout l'autre
principal propos, et que la matière en avoit esté si avant
débatue qu'on avoit jugé expédient de ne nommer encores
pas ung pour ceste légation, jusques à ce qu'on eût ung
peu mieulx cognu de quelle intention Vostre Majesté seroit
vers le dict bon propos, affin que, sellon cella, elle
peût, de plusieurs seigneurs de sa court, eslyre lors celluy
qu'ilz estimeroyent le plus propre pour bien négocyer cest
affère; et qu'il me vouloit bien dire qu'il avoit fort profondément
sondé le cueur de sa Mestresse en cest endroict,
et qu'il trouvoit, en somme:</p>

<p>Qu'elle ne sçavoit à quoy bonnement se tenir de l'intention
de Vostre Majesté; car, parce qu'elle m'avoit tousjours
cognu d'une prompte et grande affection à l'entretènement
de vostre mutuelle amityé, et à vouloyr, tout ainsy
que Voz Majestez estoyent unis par la ligue, vous unyr
encores davantage par alliance; et que, toutes les foys que
le feu Roy, vostre frère, m'en avoit commandé quelque
chose, je la luy avoys non seulement fort volontiers communicquée,
mais luy avoys tousjours admené beaucoup de
<span class="pagenum"><a id="Page_486"> 486</a></span>
raysons pour l'y persuader, voyant, à ceste heure, que je
ne monstroys plus nulle challeur en cella, elle creignoit
que Vostre Majesté n'en y eût poinct aussy; néantmoins
qu'elle vouloit croyre fermement que le feu Roy, et la
Royne, sa mère, avoient jusques icy, ainsy que je l'avoys
tousjours assuré, procédé d'une fort droicte intention à
vouloir, avec leur honneur et dignité, fère tout ce qu'ilz
pourroyent pour conduyre l'affère à bonne fin, et qu'ilz
avoient demandé ung saufconduict pour l'entreveue, lequel
elle leur avoit une foys accordé, et depuis n'en avoit jamays
faict de refus; dont restoit maintenant en Vostre
Majesté d'y procéder sellon ces dernières erres, sinon que,
pour aulcuns respectz et accidantz, il vous fût survenue
nouvelle occasion de ne le vouloyr poinct;</p>

<p>Et que c'estoit tout ce qu'il avoit peu tirer de la dicte
Dame, par où je pouvois voyr qu'elle estimoit avoyr bien
accomply, de son costé, ce qui touchoit à cella, et qu'elle
attandoit, à ceste heure, comme vous entendiez d'y cheminer,
du vostre; et que, là dessus, il me vouloit privéement
déclarer son opinyon, qui estoit: que, sans remémorer
l'amplitude de l'estat ny les excellantes grâces de sa
Mestresse, qui estoyent choses notoyres, ny la cognoissance
que Vostre Majesté et la Royne, vostre mère, aviez que
celluy qui se vouloit rendre possesseur d'une telle princesse,
et posséder avec elle toute sa grandeur, la debvoit, avec
beaucoup de soing et avec beaucoup de respectz, très dilligemment
poursuyvre, il jugeoit nécessayre, puisque le
poinct de l'affère estoit maintenant tout en vostre main,
si d'avanture je pensoys que Vostre Majesté y eût encores
de l'affection, que tout promptement je vous escripvisse
de demander encores l'entreveue, comme chose avec laquelle
<span class="pagenum"><a id="Page_487"> 487</a></span>
le bon effaict s'en pourroit facillement ensuyvre,
et sans laquelle jamays ne s'ensuyvroit; et que, sellon la
dilligence que je vous ferois mettre en cella, se pourroit
cognoistre s'il restoit de la disposition, ou non, de vostre
costé; car la prolongation ne servoit que de confirmer aulx
ennemys les argumentz qu'ilz faisoient contre ce propos,
et de mettre les amys en quelque doubte de vostre sincérité;
et confessoit estre l'ung de ceulx qui avoient consulté
la dicte Dame de ne nommer poinct le personnage
qu'elle vouloit envoyer en France jusques à ce qu'elle sceût
playnement le cueur de Vostre Majesté, affin de fère allors
plus seurement l'élection; car jugeoit n'estre aulcunement
raysonnable qu'elle fît partyr ung qui seroit pour résouldre
cest affère, sinon à bien bonnes enseignes; et, si elle perdoit
la présente occasion de la jarretyère, elle n'espéroit,
de longtemps, d'en recouvrer une aultre si honnorable, ny
qui peût estre si à propos; et que, quand luy et ceulx qui,
comme luy, avoient grande dévotion à cest affère, pourroient
avoyr quelque cognoissance de la vraye et certayne
intention de Vostre Majesté, je ne fisse nul doubte qu'ilz
n'y employassent lors tous les bons moyens et addresses qui
s'y pourroient desirer; me priant d'uzer bien secrettement
et avec discrétion, de cestuy sien conseil, qui estoit sans
le sceu de nul aultre de la compagnye; et qu'il avoit congé
d'aller estre quelques jours en sa maison, mais qu'il seroit
tout à temps de retour à la court pour servir, aultant qu'il
luy seroit possible, en cest endroict.</p>

<p>Voilà, Sire, la substance et les propres termes, en brief,
de tout ce qu'il m'a plus au long escript; qui ay retenu l'original
de sa lettre devers moy, et ne luy ay poinct faict de
responce. Mesmes j'avoys une foys dellibéré de n'en rien
<span class="pagenum"><a id="Page_488"> 488</a></span>
mander à Vostre Majesté, parce que celle vostre aultre responce,
du <span class="xs">X</span><sup>e</sup> du passé, sembloit assez y satisfère; mais il
ne faut rien tayre à son prince, comme je ne luy ay jamais
faict, ny suis pour jamays le fère. Sur ce, etc.</p>

<p class="right">Ce <span class="xs">VI</span><sup>e</sup> jour d'aoust 1575.</p>

<p class="dest">A la Royne</p>

<p>Madame, ceste dépesche, que je fay présentement à Voz
Majestez, est pour leur fère entendre le contenu d'une lettre
qu'ung des premiers et principaulx milords de ce royaulme
m'a escripte, à laquelle je ne luy ay rien respondu, et si, ay
esté en doubte si je la debvoys entièrement réserver secrette
devers moy, affin de ne remuer rien plus en ung
affère qui a esté plusieurs foys en vain essayé, et lequel
je ne sçay comme, à présent, il est agréable de vostre costé.
Mais considérant qu'il fault révéler toutes choses à Voz
Majestez, et elles, puis après, en ordonneront comme il
leur plerra, et que d'ailleurs, le personnage qui m'a escript
est de tel poix et gravité, et si retenu, qu'il ne dict
rien à la volée ny sans bon fondement, j'ay enfin prins ceste
résolution qu'il ne vous en seroit rien dissimulé. Et seulement
je me suis abstenu de vous y adjouxter rien de mon
adviz parce que Vostre Majesté void tout à cler ce qui est
de dellà, et juge mieulx de ce qui est icy que je ne sçauroys
fère; et ne diray que ce mot que ceulx cy temporizeront
indubitablement d'envoyer l'ordre jusques à ce qu'ilz
pourront avoyr eu quelque notice de l'intention de Voz
Majestez en cest endroict. Et sur ce, etc.</p>

<p class="right">Ce <span class="xs">VI</span><sup>e</sup> jour d'aoust 1575.</p>

<p><span class="pagenum"><a id="Page_489"> 489</a></span></p>

<h2>CCCCLXV<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour d'aoust 1575.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Nouveaux armemens faits en Angleterre.&mdash;Prochain départ de sir Henri Sidney
pour l'Irlande.&mdash;Temporisation de M<sup>e</sup> Quillegrey à Barwich.&mdash;Maladie
de sir Henri Coban.&mdash;Exécution à Londres de plusieurs Hollandais brûlés
vifs pour cause d'hérésie.&mdash;Méfiance que doivent inspirer les nouveaux
préparatifs des Anglais, et un envoi d'argent fait par Élisabeth en Allemagne.</p>

<p class="dest">Au Roy.</p>

<p>Sire, ayant sceu que l'admyral d'Angleterre et le gardien
des cinq portz, avec les principaulx officiers de la marine,
s'estoyent assemblés, la sepmayne passée, à Rochester,
où sont les grands navyres de ceste princesse,
comme pour y ordonner d'ung armement à fère quelque
entreprinse, j'ay envoyé sçavoyr ce qui en estoit; et m'a
l'on rapporté qu'on y avoit commandé de mettre promptement
huict des grands navyres en estat pour estre prestz
de sortir dans dix jours, toutes les foys que le commandement
en seroit venu; mais qu'on n'avoit encores rien ordonné
de l'advytayllement, et que seulement le dict admiral,
estant au dict lieu, avoit envoyé surprendre, en l'embouchure
de la Tamise, deux vaysseaulx, où y avoit sept
ou huict gentilhommes de bonne qualité, angloix, qui pensoient
se desrober de ce pays, lesquelz il a ramenez et sont
réservez soubz quelque garde; et qu'il s'apprestoit bien envyron
vingt quatre ou vingt cinq vaysseaulx, en demy
équippage de guerre, dans ceste rivyère, par des particulliers,
qui disoyent vouloir aller, les ungs en Hespaigne,
les aultres en Portugal, et les aultres en Barbarye, pour
<span class="pagenum"><a id="Page_490"> 490</a></span>
faict de marchandise; dont nous verrons, de jour à l'aultre,
ce qui s'en fera. Il semble que, de ceste année, il n'y
a pas grande flotte pour les vins à Bourdeaulx, parce que
ceste princesse a très rigoureusement deffendu qu'on ne
puisse vendre ny achapter en Angleterre, toutz frays et
subsides payez, plus haut de dix livres d'esterling la tonne
de vin, qui sont cent livres tournoys, là où, à présent, il
se vent bien au double.</p>

<p>Le sire Henry Sidney s'en va, du premier jour, passer
en Irlande, où l'on pense qu'il y réduyra les choses, et
qu'il remettra facillement tout le pays en l'obéyssance de
ceste couronne, et le comte d'Essex s'en retournera.</p>

<p>M<sup>e</sup> Quillegreu a temporisé, plus longtemps qu'on ne
m'avoit dict, à Barwic, à cause de ce désordre naguyères
survenu entre les gardiens des deux frontyères, et s'il n'en
est party depuis dix jours, il y est encores. La Royne
d'Escosse se porte bien et cuydoyent aulcuns que la Royne
d'Angleterre, sa cousine, s'estant approchée à une journée
et demye d'elle, la deût voyr; mais j'entendz que
seulement elle l'a envoyée visiter. M<sup>e</sup> Henry Cobhan, en
attandant, icy, sa dépesche pour Espaigne, est tombé
malade; néantmoins il espère partyr, aussytost qu'il se
portera ung peu bien, et dellibère de fère son chemin
par France.</p>

<p>L'on a brullé, ces jours passez, en ceste ville, aulcuns
Ollandoys pour cause d'hérésye, parce qu'ilz ne se sont
voulus desdire, soubstenans, entre aultres erreurs, qu'il
n'estoit loysible aulx Chrestiens d'exercer magistrat.</p>

<p>Je ne veulx pas, Sire, après tant de bonnes parolles et
de bonnes démonstrations que j'ay naguyères eues de ceste
princesse et des siens, sur la continuation de la ligue, les
<span class="pagenum"><a id="Page_491"> 491</a></span>
souspeçonner légèrement; néantmoins ayant sceu que, de
trente mille livres d'esterling, que la dicte Dame a dernyèrement
empruntés de ceulx de Londres, en ayant receu
contant vingt mille, et icelles ordonnées pour la guerre
d'Irlande, je crains que des aultres dix mille, lesquelz elle
a envoyé remettre en Hambourg, que, si elles ne sont distribuées
aulx pensionnayres qu'elle a en Allemaigne, ou
bien employées en l'acquit de quelque vieulx partis qu'elle
doibt encores par dellà, qu'elles ne soyent convertyes à fère
une levée de reytres en faveur des eslevez de vostre
royaulme; et que ceste somme soit celle partye de deniers
qu'on dict qu'elle est obligée de contribuer en la ligue des
princes protestantz pour la deffance de leur religyon, sellon
qu'on m'a assuré qu'il est convenu, par articles exprès,
avec les dictz princes protestantz que, toutes les foys et
pour aultant de vingt mille escus qu'on leur pourra fère
fournir en deniers contantz, ilz seront tenus, dans certains
jours après, de fère marcher autant de troys mille reytres
ou en France ou en Flandres, là où le besoing en sera
cognu plus grand; dont Vostre Majesté pourra, par quelqu'ung
de ses serviteurs en Allemaigne, fère observer
cella.</p>

<p>Je ne puis vériffyer que M<sup>r</sup> de Méru ayt emporté plus
grande somme de ceste court que les douze centz angelotz
que cette princesse luy a donnez; et encores m'a l'on
dict que le présent, à la fin, a esté restreinct à six centz
angelotz.</p>

<p>Je parachevoys cest article quand la dépesche de Vostre
Majesté, du <span class="xs">XXIX</span><sup>e</sup> du passé, est arryvée, de laquelle j'uzeray
en la façon qu'il vous plaist me le commander, la
première foys que j'iray retrouver ceste princesse; et
<span class="pagenum"><a id="Page_492"> 492</a></span>
incontinent après, je vous manderay ce qu'elle m'y aura
respondu. Sur ce, etc. <span class="i2">Ce <span class="xs">XIII</span><sup>e</sup> jour d'aoust 1575.</span></p>

<h2>CCCCLXVI<sup>e</sup> DÉPESCHE</h2>

<p class="center">&mdash;du <span class="xs">XX</span><sup>e</sup> jour d'aoust 1575.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Arrivée de M<sup>r</sup> de Mauvissière en Angleterre.&mdash;Refus du roi d'accepter les
offres faites par le capitaine Bathe d'une entreprise contre l'Angleterre.&mdash;Préparatifs
des Anglais pour se tenir prêts à une expédition.&mdash;Réclamations
réciproques à raison des prises.&mdash;Sollicitations de l'ambassadeur afin
qu'il lui soit envoyé de l'argent.&mdash;Mission qui lui est donnée de se rendre
auprès de Marie Stuart et de passer en Écosse.</p>

<p class="dest">Au Roy.</p>

<p>Sire, parce qu'il y a huict jours que je ne fay, d'heure
à aultre, que regarder si M<sup>r</sup> de Mauvissyère arryvera, pour
le conduyre incontinent devers la Royne d'Angleterre, laquelle
est encores bien loing en son progrès, je temporise
d'aller parler à elle du contenu de la dépesche de Vostre
Majesté, du <span class="xs">XXIX</span><sup>e</sup> du passé, jusques à ce qu'il soit icy, affin
de fère de tout ung; mais venant de sçavoyr par le S<sup>r</sup> de
Vassal, lequel ne faict que d'arryver, que le dict S<sup>r</sup> de
Mauvissyère est desjà en Angleterre, de quoy je loue Dieu
de bon cueur, j'espère que, dans ung jour ou deux, nous
yrons toutz deux trouver la dicte Dame.</p>

<p>Cependant je ne puis sinon bien fort approuver ce que
la Royne, vostre mère, a prudemment advysé de rejetter
les offres du cappitayne Bathe comme malhonnestes, et
louer infinyement vostre vertu de les avoyr de mesmes mesprisées;
car c'est sellon que voz promesses et l'obligation
de vostre foy et de vostre sèrement le requièrent, et je
mettray peyne de fère voyr à ceste princesse combien ces
<span class="pagenum"><a id="Page_493"> 493</a></span>
deux honnorables actes, que luy avez uzé touchant le sire
James Fitz Maurice et cestui cy, méritent qu'elle s'acquite de
mesmes honnorablement vers Vostre Majesté. Et vous
diray, Sire, que j'ay opinyon qu'il y avoit de l'artiffice
beaucoup ez offres du dict Bathe, et qu'il cherchoit comme
il pourroit trouver le moyen de provoquer sa Mestresse contre
vous, et non pas comme il pourroit nuyre à elle, sellon
qu'il y en a assez, en ceste court, qui luy en pouvoient
avoyr bayllé l'instruction; car, après s'estre eschappé des
mains du grand commandeur de Castille, qui l'avoit détenu
dix huict moys en prison, à cause qu'il le souspeçonnoit
d'estre passé en Flandres pour tuer, de guet à pens, le
comte de Vesmerland, aussytost qu'il a esté de retour par
deçà, l'on l'a receu et favorizé en ceste court, et ceulx
qui manyent les affères ont persuadé à ceste princesse de
luy ordonner une pencion de deux centz escuz, l'an, pour
toute sa vye, et il ne venoit que de recepvoyr ce bienfaict
d'elle quand il est passé en France, avec ce, que je ne
pense poinct qu'il ayt eu communicquation avec le comte
de Quildar, car l'on l'observe de trop près, ny le dict comte
ne se fût jamays commis à luy, car il n'est nullement léger.
Mais, quand au cappitayne Morguen, de tant que son
offre ne tend à rien qui soit contre sa Mestresse ny contre
son pays, ains d'exécuter quelque entreprinse qu'il dict
estre d'importance, et laquelle il estime pouvoir conduyre
à bon effect pour le service de Vostre Majesté contre
ceulx de la Rochelle et les eslevez de vostre royaulme,
elle semble avoyr plus d'apparance que l'autre.</p>

<p>Néantmoins luy et les autres cappitaynes angloix, qui
sont icy, sont à présent retenus pour la guerre d'Irlande,
de peur que le dict sire James Fitz Maurice n'y repasse
<span class="pagenum"><a id="Page_494"> 494</a></span>
pour y brouyller les affères. Et puis il semble qu'encor que
ceste princesse et les siens ne monstrent pas qu'ilz soyent
beaucoup offancez de ce que les Escossoys ont faict en
l'assemblée des gardiens de la frontyère du North, ilz en
réservent néantmoins une vengeance dans le cueur contre
eulx, et si, ont quelque opinyon qu'ilz ayent esté meus à
uzer de ceste audace par quelque conseil de France; ce qui
faict qu'ilz caressent davantage leurs cappitaynes et leurs
soldatz, estimantz qu'ilz en auront bientost à fère. Et depuis
troys jours, ilz ont faict sortir troys grands navyres de
guerre, de ceulx que je vous ay mandé qu'on apprestoit,
et ont envoyé revisiter les fortz qui sont le long de la coste
d'Ouest, qui regarde la France, affin de les mettre promptement
en deffance, et les garnyr d'artillerye et de monitions
et de gens de guerre, ung peu mieulx que de l'ordinayre,
sur quelque souspeçon qu'ilz ont que ce, que Vostre Majesté
a commandé d'armer des vaysseaulx par dellà pour
assurer la mer contre les pirates, ayt quelque aultre chose
de caché là dessoubz; de quoy je les mettray bien hors de
peyne sur l'assurance de l'amityé que leur avez jurée, si,
d'avanture, ilz daignent m'en parler.</p>

<p>M<sup>r</sup> de Walsingam me vient d'escripre, du <span class="xs">XIII</span><sup>e</sup> de ce
moys, que je vueille refraischir à Vostre Majesté la plaincte
des marchandz de Londres contre les habitans de S<sup>t</sup> Malo,
parce que la Royne, sa Mestresse, en est pressée; et que,
quand à la plaincte du sire Lacheroy, de Roan, de laquelle
Vostre Majesté m'a naguyères escript, il me mande que la
dicte Dame a commandé à son ambassadeur par dellà d'y
regarder, et d'en accommoder l'affère sellon que, par les
preuves et vériffications du procez, il cognoistra qu'il se
debvra fère.</p>

<p><span class="pagenum"><a id="Page_495"> 495</a></span>
Au surplus, Sire, je reste le plus confus gentilhomme
de toutz ceulx qui sont à vostre service pour n'avoyr receu,
par le S<sup>r</sup> de Vassal, aulcune provision d'ung seul denier
de Vostre Majesté, pour me désangager d'icy, qui suis en
danger d'y souffrir une très grande honte au préjudice de
la réputation de voz affères, par la rigueur que justement
m'uzeront, à ceste heure, ceulx à qui je doibs; qui vous
supplye très humblement, Sire, y vouloir pourvoyr, et
avec ce qui en peut toucher à la dignité de vostre service,
avoyr compassion de l'extrême nécessité de vostre serviteur.</p>

<p>Je feray bien tout ce qu'il me sera possible pour avoyr
la permission d'aller visiter la Royne d'Escosse et Monsieur
le Prince, son filz, de la part de Vostre Majesté, et
vous y feray tout le service qu'il vous plaist me commander,
sans y espargner ma santé ny mesmes ma vye, s'il est
besoing; mais il n'est pas possible que, sans qu'il vous
playse me fère envoyer de l'argent, je puisse frayer au
voïage. Et sur ce, etc.    <span class="i2">Ce <span class="xs">XX</span><sup>e</sup> jour d'aoust 1575.</span></p>

<h2>CCCCLXVII<sup>e</sup> DÉPESCHE</h2>

<p class="center">&mdash;du <span class="xs">XXVII</span><sup>e</sup> jour d'aoust 1575.&mdash;</p>

<p class="center">(<i>Envoyée exprès jusques à Callays par la voye du S<sup>r</sup> Acerbo.</i>)</p>

<p class="hanging indent">
Nouvelle répandue à Londres de l'entrée en France du prince de Condé
avec une armée.&mdash;Secours d'argent donné aux protestans de France et
d'Allemagne par les églises d'Angleterre.&mdash;Incursion des Anglais sur les
frontières d'Écosse.&mdash;Craintes pour Marie Stuart.</p>

<p class="dest">Au Roy.</p>

<p>Sire, depuis huict ou dix jours en çà, la Royne d'Angleterre
n'a poinct arresté en lieu de séjour, où nous ayons
<span class="pagenum"><a id="Page_496"> 496</a></span>
peu avoyr accez à elle, et n'en y aurons jusques à mardy prochain,
trentiesme de ce moys, que nous l'yrons trouver à
Wodstok, à cinquante mille d'icy, où j'espère qu'elle acceptera
agréablement M<sup>r</sup> de Mauvissière en ma place, ainsy
que desjà il a bien cognu, par des démonstrations que mylord
trésorier luy a faictes, qu'il sera receu avecques
toute faveur d'elle et de ceulx de son conseil. Dont je juge
bien que, sellon la dilligence qu'il mect de s'instruyre et de
se bien informer de toutes choses d'icy, et pour la bonne
affection qu'il monstre avoyr à vostre service, qu'il vous
en fera de très bon et très fidelle; en quoy de tout ce que
je sçay et que je cognoistray luy pouvoyr donner lumyère
en ceste charge que luy avez commise, je vous supplye
très humblement, Sire, de croire que je n'y manqueray
nullement. Et après que nous aurons parlé à la dicte Dame,
nous vous ferons incontinent sçavoyr ce que nous aurons
apprins d'elle et des siens, sur les particullaritez que nous
avez commandé leur proposer.</p>

<p>Et vous diray cependant, Sire, que la nouvelle, qui
court icy, que le Prince de Condé est desjà entré en vostre
royaulme avec ung nombre de reystres, donne quelque
chaleur à des particulliers de ce royaulme de s'esmouvoyr;
et est certain que, oultre les trois navires de ceste princesse,
que je vous ay dernièrement escript qui estoient sortis
en mer, il y en a cinq de Hacquens, de Thomas Cobhan,
de Forbicher et de quelques aultres cappitaynes de mer,
qui, dans trois ou quatre jours, doibvent sortir de ceste rivyère
en équippage de guerre, et ne se sçayt encores où
s'addresse leur entreprinse; néantmoins nous en donnons
présentement advis aulx gouverneurs de dellà affin qu'ilz en
demeurent apperceus.</p>

<p><span class="pagenum"><a id="Page_497"> 497</a></span>
Il a esté faicte une secrette ceuillette de deniers par les
églyses de ce royaulme, qui monte envyron cinq mille livres
esterling, c'est dix huict mille escus, qui doibvent
estre prestz en angelotz ez mains d'ung marchant de ceste
ville, le premier jour du moys prochain; et présument
aulcuns que c'est pour secourir le prince d'Orange, lequel
n'a renvoyé si malcontant le docteur Roger, naguyères
envoyé d'icy devers luy, comme l'on le publioit; ains j'ay naguyères
comprins de certains propos que le docteur
fiscal de Bruxelles m'a tenus, lequel j'ay convyé à dîner avec
M<sup>r</sup> de Mauvissière, que le dict Roger avoit porté offre du
dict prince de mettre des places de Hollande et Zélande ez
mains de ceste princesse, si elle vouloit prendre la protection
du pays, ou aultrement qu'il s'iroit getter ez mains de
Vostre Majesté, parce qu'il ne pouvoit plus supporter la
guerre; mais, de tant que je n'ay encores la certitude de
ce faict, et que, s'il est vray, vous en avez assez de certitude
d'aylleurs, je ne m'en estendrai davantage.</p>

<p>Et adjouxteray seulement, icy, que les Angloix sont
entrés en armes dans la frontière d'Escoce, pour revencher
l'injure que les Escossoys leur avoient faicte; dont, pour
accommoder cella, j'entendz que le comte de Houtinthon,
président du North d'Angleterre, et le comte de Morthon
se doibvent bientost assembler, ce que j'ay grandement
suspect pour la personne de la Royne d'Escosse; car ce
sont les deux plus viollantz ennemys qu'elle ayt en ces deux
royaulmes. M<sup>e</sup> Quillegreu a desjà veu le dict Morthon, et
croy qu'il se trouvera à cest abouchement; et m'a l'on
dict qu'il praticque une nouvelle levée d'Escossoys pour
la fère passer du premier jour, en Hollande. Et sur ce, etc.</p>

<p class="right">Ce <span class="xs">XXVII</span><sup>e</sup> jour d'aoust 1575.</p>

<p><span class="pagenum"><a id="Page_498"> 498</a></span></p>

<h2>CCCCLXVIII<sup>e</sup> DÉPESCHE</h2>

<p class="center">&mdash;du <span class="xs">X</span><sup>e</sup> jour de septembre 1575, à Oxford.&mdash;</p>

<p class="center">(<i>Envoyée exprès jusques à Callays par Jehan Mounyer.</i>)</p>

<p class="hanging indent">
Audience de présentation de Castelnau de Mauvissière.&mdash;Reprise de la négociation
du mariage.</p>

<p class="dest">Au Roy.</p>

<p>Sire, le dernier du moys passé, j'ay présenté en ce lieu,
de Vuodstok, M<sup>r</sup> de Mauvissière à la Royne d'Angleterre,
et luy ay dict que, m'ayant, Vostre Majesté, octroyé mon
congé, vous l'aviez envoyé pour me succéder en ceste
charge, et espériez que l'élection luy en playroit, sellon
que vous l'aviez ainsy expressément faicte, affin qu'elle luy
pleût en toutes sortes, et qu'elle cogneût que vous aviez
bien voulu mettre ung ambassadeur prez d'elle, duquel,
oultre l'estime que vous aviez de sa suffizance, pour estre
ung gentilhomme de longtemps versé en affères d'estat,
qui avoit eu de bien honnorables commissions, en paix et
en guerre, et aulcunes vers elle, dont il s'estoit tousjours
dignement acquité, et oultre, aussy, que vous le teniés
pour très loyal serviteur, duquel vous aviez esprouvé le
cueur estre bon et droict vers vostre service, et bien incliné
aulx choses bonnes, voyre, à celles qui estoient meilleures,
vous sçaviez qu'il estoit bien affectionné et dévot
aux rares et excellantes vertus qu'il avoit cognues, et souvant
publiées, de la dicte Dame; et que luy ayant, Vostre
Majesté, fort expressément commandé de la révérer, et de
luy complère en tout ce qu'il luy seroit possible, il estoit
venu pour nullement n'y faillyr;</p>

<p>Que, de ma part, je m'en retourneroys, avec son bon
<span class="pagenum"><a id="Page_499"> 499</a></span>
congé, retrouver Vostre Majesté, et que, si je ne m'estois
rendu indigne des grâces et faveurs, dont elle m'avoit
obligé, tout le temps que j'avoys résidé par deçà, je la
supplioys d'y obliger davantage le dict S<sup>r</sup> de Mauvissière.</p>

<p>Et là dessus, il luy a présenté voz lettres et recommandations,
et luy a, d'une fort bonne et fort agréable façon,
expliqué la créance qu'il avoit de Vostre Majesté pour la
continuation de vostre commune amityé, et pour la confirmation
d'icelle, par le bon propos de Monseigneur vostre
frère, suyvant ce que la Royne, vostre mère, luy en escripvoit
de sa main. Et luy a déduict plusieurs raysons fort
considérables pour la mouvoir, et la rendre bien inclinée à
vostre honneste desir.</p>

<p>A quoy, elle, après aulcunes parolles qu'il luy a pleu
dire en quelque recommandation de ma négociation passée,
lesquelles ne me siéroient bien de les escripre, elle en a
dict plusieurs aultres bien bonnes du gré, qu'elle vous sçavoit,
de luy avoyr envoyé M<sup>r</sup> de Mauvissière, et qu'elle le
recevoit aultant agréablement que gentilhomme qu'eussiez
sceu mettre en ce lieu. Ce qu'elle a davantage tesmoigné
par des caresses, faveurs et honnestes privautés, qu'elle luy
a faictes.</p>

<p>Et sommes entrés en conférance des particullaritez du
propos de Mon dict Seigneur, vostre frère, avec la dicte
Dame et avec les seigneurs de son conseil; dont voicy la cinquiesme
foys, aujourdhuy, que nous sommes assemblez
là dessus, avec elle et avec eulx, non sans beaucoup d'oppositions
et de difficultez qu'ilz nous font; lesquelles nous
essayerons d'oster, aultant qu'il nous sera possible, affin que
nous puissions tirer une bonne et aulmoins une clère résolution
d'eux. Dont M<sup>r</sup> de Mauvissière la vous escripra et
<span class="pagenum"><a id="Page_500"> 500</a></span>
je la vous iray apporter; vous voulant bien assurer, Sire, qu'il
a si bien et si heureusement commancé sa charge, et les
choses d'icy monstrent de luy debvoir si bien succéder que
Vostre Majesté en peut espérer beaucoup de bon service,
et beaucoup de bon contantement; aydant le Créateur auquel,
etc.    <span class="i2">Ce <span class="xs">X</span><sup>e</sup> jour de septembre 1575.</span></p>

<p class="dest">A la Royne</p>

<p>Madame, vous entendrés par les lettres de M<sup>r</sup> de Mauvissière,
et par celle que j'escriptz au Roy, les propos que
nous avons eus avec ceste princesse, le jour que je l'ay
présenté, et que j'ay commancé de prendre congé d'elle;
qui, en substance, ont esté parolles de courtoysie et d'honnesteté,
qu'elle m'a uzé pour signiffier sa satisfaction de
ma négociation passée, et de quelque regrect de mon partement,
et d'aultres parolles non moins courtoyses ny moins
honnestes, ny de moindre faveur que celles là, à M<sup>r</sup> de
Mauvissière pour luy dire qu'il fût le bien venu, et qu'elle
avoit grand contantement de l'élection que Voz Majestez
ont faicte de luy; et que très agréablement elle le recevoit
vostre ambassadeur pour résider prez d'elle. A quoy les
principaulx seigneurs de ce conseil et toute ceste court ont
concouru d'une bonne démonstration d'affection vers luy,
et d'avoyr très bonne opinyon de luy. Il a expliqué
fort honnorablement sa créance à la dicte Dame, et luy
a renouvellé le propos de Monseigneur, vostre filz, aux
plus exprès et approchans termes qu'il s'est peu souvenir
de ceux que Vostre Majesté a uzé en la lettre qu'elle a
escripte à la dicte Dame. Et elle les a prins de fort bonne
part. Et desjà nous avons, par quatre ou cinq foys, esté
<span class="pagenum"><a id="Page_501"> 501</a></span>
là dessus en conférance avec elle et avec ceulx de son conseil;
qui, parmy des facillités, vous opposent tousjours des
difficultez non petites, lesquelles néantmoins regardent plus
à vouloir éviter qu'à vouloir fère le refus; et quand nous en aurons
tiré quelque résolution, M<sup>r</sup> de Mauvissière la vous escripra,
et je la vous iray apporter. Et vous promectz, Madame,
que je luy layrray l'entière instruction de ce qui m'a
escléré icy, et qui m'a guidé de vous fère, en ce propos
et aultres évènemens de deçà, le service dont monstrés
avoyr contantement: duquel je loue et remercye Dieu et
le prye, etc.    <span class="i2">Ce <span class="xs">X</span><sup>e</sup> jour de septembre 1575.</span></p>

<h2>CCCCLXIX<sup>e</sup> DÉPESCHE</h2>

<p class="center">&mdash;du <span class="xs">XX</span><sup>e</sup> jour de septembre 1575.&mdash;</p>

<p class="center">(<i>Envoyée exprès jusques à Callais par Jehan Vollet.</i>)</p>

<p class="hanging indent">
Réponse d'Élisabeth sur la négociation du mariage.&mdash;Son refus de permettre
à l'ambassadeur de visiter Marie Stuart et d'aller en Écosse.&mdash;Autorisation
donnée aux neveux de La Mothe Fénélon de se rendre auprès de
Marie Stuart.&mdash;Déclaration d'Élisabeth qu'elle n'a fourni aucun secours
d'argent au prince de Condé.&mdash;Audience de congé accordée à l'ambassadeur.&mdash;Félicitations
d'Élisabeth sur toutes les négociations dont il a été
chargé.&mdash;Vif desir qu'ont les Anglais de recouvrer Calais, et de profiter
des troubles de France pour s'en saisir.&mdash;État de la négociation du mariage
qui peut être reprise pu abandonnée sans qu'il y ait à craindre une
rupture avec l'Angleterre.</p>

<p class="dest">Au Roy.</p>

<p>Sire, pendant que nous estions à négocyer, à Vuodstok,
avec ceste princesse et avec les seigneurs de son conseil,
du propos de Monseigneur, vostre frère, et de la visite que
desiriés estre faicte, de vostre part, à la Royne d'Escoce
et au Prince, son filz, il nous est arryvé deux dépesches
<span class="pagenum"><a id="Page_502"> 502</a></span>
de Vostre Majesté, l'une du <span class="xs">XX</span><sup>e</sup> d'aoust, par l'ordinère,
et l'aultre, du dernier du dict moys, par le S<sup>r</sup> d'Assas,
qui la nous a rendue le <span class="xs">X</span><sup>e</sup> d'estui cy. Et vous dirons,
Sire, que nous trouvons avoyr procédé, en toutes
choses, ainsy proprement que Vostre Majesté le desiroit;
et avons enfin, au bout de dix sept jours, rapporté de ceste
princesse des responces, lesquelles, encor que ne soient du
tout telles que nous les demandions, elles ne layssent d'estre
bien honnorables et bien conformes à l'amityé, que désirés
continuer avec elle et ce royaulme; et si, vous mettent en
chemin de pouvoir estreindre davantage ceste amityé par
le propos de Monseigneur, si les choses sont bien prinses,
et qu'on y aylle par les moyens qu'ung si excellent acte le
requiert.</p>

<p>Celluy de nous, qui demeurera, vous escripra dans
quatre ou cinq jours, bien au long, les termes où nous
en sommes à présant; et l'autre vous les yra apporter, et
mettra peyne de vous représanter ce que nous avons ensemblement
veu et bien curieusement notté des parolles et
démonstrations de ceste princesse et de tous les siens, pour
y pouvoir, par Vostre Majesté, prendre une bien bonne et
prompte résolution.</p>

<p>La visite de la Royne d'Escosse a esté entyèrement dényée
d'estre faicte par vostre ambassadeur; mais il nous a
esté octroyé que moy, La Mothe, puisse envoyer mes nepveus
porter les lettres de Vostre Majesté, et satisfère en
la meilleure et plus révérante façon qu'ilz pourront à cestuy
vostre compliment vers elle; dont ilz y sont desjà allez,
ensemble le S<sup>r</sup> de Vassal, et ung des clercs de ce
conseil qui leur a esté baillé pour adjoinct; mais, quand au
voïage d'Escoce, après que nous l'avons eu aultant vifvement
<span class="pagenum"><a id="Page_503"> 503</a></span>
débattu qu'il nous a esté possible, la dicte Dame nous
a faict respondre qu'elle supplioit le Roy de le vouloir fère
différer pour ung peu de temps, à cause des différents qui
estoyent naguyères survenus en la frontyère, ezquels elle
estoit sur le poinct d'y mettre quelque accomodement, là
où, par ce dict voyage, ilz pourroient estre rendus plus
difficiles. Néantmoins, dans ung moys ou six sepmaynes, elle
octroyeroit de bon cueur le passeport pour tel gentilhomme
qu'il playroit à Vostre Majesté y envoyer.</p>

<p>Et touchant la remonstrance, que nous luy avons faicte,
sur l'advis qu'on vous avoit donné que le Prince de Condé
commançoit de marcher par les moyens qu'il avoit eus d'elle
en deniers contantz, ou en crédict, ce que vous ne pouviez
ny vouliez si mal croyre de la foy et promesse d'une
telle princesse, elle nous a respondu qu'elle ne pouvoit
empescher qu'on ne feît courir tels bruictz, et qu'on ne se
vantât de beaucoup de choses d'elle, en parolles, et pour
authoriser les entreprinses qu'on faisoit là dessoubz, qui
pourtant n'en estoit rien en effect; et qu'elle promettoit à
Dieu, et juroit, en sa conscience, qu'elle n'avoit bayllé
argent ny moyens, ny conseil aulcun, contre Vostre Majesté,
et n'avoit volonté, ny intention, de le fère, tant
que seriés en bonne intelligence et confédération avec elle;
mais qu'elle vous vouloit bien advertyr que d'aultres moyens
plus grands et meilleurs que les siens ne deffailloient à ceulx
de la nouvelle relligyon pour continuer la guerre; et, si
les choses ne venoient à la paix, que vous fissiez ardiment
estat d'avoyr le plus grand et le plus pesant affère, qui fût
aujourdhuy au monde, sur les bras, et qui estoit si appuyé
en vostre propre royaulme, et ez aultres partz de la
Chrestienté, qu'il seroit pour affoiblir et miner le propre
<span class="pagenum"><a id="Page_504"> 504</a></span>
empire romain, s'il estoit encores en estat; et que pourtant
elle ne pouvoit cesser de vous desirer la paix, et de
vous prier qu'en la prenant bonne et utille pour vous, vous
la voulussiés donner seure et stable à toute la Chrestienté,
sellon qu'elle pensoit que vous le pouviez fère.</p>

<p>Sur quoy, ayantz respondu à ung mot que nous sçavions
certeynement que Vostre Majesté n'avoit aulcun plus grand
desir, en ce monde, qu'à la paix, ny n'estiés en rien
plus résolu, si ne la pouviés avoyr bien honnorable, ny
mieux préparé qu'à la guerre, nous avons couppé cella
bien court.</p>

<p>Et nous ayant, la dicte Dame et tous les siens, uzé de
nouveau à toutz deux beaucoup de courtoysie et bien honnestes
faveurs pour la plus ample réception de l'ung et le
congé de l'autre, nous nous sommes fort gracieusement
licenciez d'elle. Et estans de retour en ce lieu, nous avons
eu aulcunement suspect ung payement de vingt mille
livres sterling, qui sont deux centz mille livres tournois,
qu'on nous a advertys qui se doibvent fournyr par lettres
d'eschange, sur le crédict de M<sup>e</sup> Grassen, facteur de
ceste princesse, et d'aulcuns aultres principaulx marchands
de Londres, le premier jour d'octobre prochain,
en Anvers, ez mains d'ung Hervé, angloix; et creignons
assés que cella aylle en Allemaigne pour le payement
des levées du Prince de Condé, bien que aulcuns nous
assurent que non, et que ces deniers vont à aultre effect,
et qu'il ne y a rien contre Vostre Majesté, mais nous mettrons
peyne de le mieux vériffier.</p>

<p>Il est bien vray que ceulx cy se monstrent, à ceste
heure, sur ceste descente des reystres en vostre royaulme,
plus esmeus et eschauffés à tenter quelque chose par
<span class="pagenum"><a id="Page_505"> 505</a></span>
dellà, qu'ilz ne faisoient; et nous a l'on dict qu'ung des
plus authorisés de ce conseil prétend de se signaler, à ce
coup, par des entreprinses qu'il pense si bien conduyre au
prouffit de ceste couronne que, pour le moins, Callays y
demourera. Dont y a des vaysseaulx de ceste princesse et
d'aultres particulliers en mer, mais nous n'estimons pas,
attandu le petit et foible équippage en quoy ilz sont, qu'ilz
puissent fère grand effort, ny ne voyons, pour encores,
qu'il se prépare aulcun nouveau avitaillement de navyres
pour les suyvre, bien qu'à dire vray les navyres sont, de
toutes aultres choses, prestz. Néantmoins il sera tousjours
bon que Vostre Majesté face advertyr au dict Callays et à
Boulogne, et au long de la coste de dellà, qu'on s'y tienne
bien sur ses gardes.</p>

<p>Tout le reste qu'aurions à vous escripre maintenant sera
remis au retour de moy, La Mothe, qui partiray aussytost
que mes nepveus seront de retour de devers la Royne
d'Escoce, aydant le Créateur; auquel je prie, après avoyr
très humblement baysé les mains de Vostre Majesté qu'il
vous doinct, Sire, en parfaicte santé, très heureuse et très
longue vie, et toute la grandeur et prospérité que vous desire.</p>

<p class="right">Ce <span class="xs">XX</span><sup>e</sup> jour de septembre 1575.</p>

<p class="dest">A la Royne</p>

<p>Madame, nous nous sommes conduictz en ceste négociation
du propos de Monseigneur, vostre filz, avec ceste
princesse, par le meilleur ordre et la plus grande pacience
qu'il nous a esté possible; et avons esté bien ferme ez
poinctz que nous aviez commandez, jusques avoyr mené la
dicte Dame et ceulx de son conseil au fin bout de ceulx
aulxquels ilz sont résolus de demeurer; et sur lesquels la
<span class="pagenum"><a id="Page_506"> 506</a></span>
conclusion ou la ropture s'en prendra; qui avons esté contans,
pour aulcuns bons respects, d'accepter les responces
qu'elle mesme nous a faictes, qui sont bien fort honnorables,
et lesquelles, si on les considère bien, sont pour vous
apporter beaucoup de satisfaction et pour mettre en vostre
main de quoy parfère ou bien de quoy laysser ceste poursuite,
sans altération de l'amityé; ainsy que Vostre Majesté
le verra par les lettres que, moy, de Mauvissière,
vous escripray, et que moy, de La Mothe, vous iray apporter,
et vous réciter toutes ces particullaritez par le
menu, aussytost que ceulx qui sont allez devers la Royne
d'Escosse seront de retour, qui sera bientost, Dieu aydant;
auquel je prie, après avoyr très humblement baysé
les mains de Vostre Majesté qu'il vous doinct, Madame,
en parfaicte santé, très heureuse et très longue vie et tout
le bien et prospérité que vous desire.</p>

<p class="right">Ce <span class="xs">XX</span><sup>e</sup> jour de septembre 1575.</p>

<p class="center p2 small">FIN DU SIXIÈME VOLUME ET DERNIER DES DÉPÊCHES
DE LA MOTHE FÉNÉLON.</p>

<p><span class="pagenum"><a id="Page_507"> 507</a></span></p>
<hr class="c15 p4" />
<div class="footnotes"><h2>NOTES:</h2>
<div class="footnote">

<p><a name="Footnote_1" id="Footnote_1" href="#FNanchor_1" class="label">[1]</a> Voir le <cite>Supplément à la Correspondance Diplomatique de La Mothe Fénélon</cite>.
Cette lettre est inédite, elle ne se trouve pas dans la collection publiée
par Le Laboureur.</p>

<p><a name="Footnote_2" id="Footnote_2" href="#FNanchor_2" class="label">[2]</a> Après une vive résistance, les protestans qui occupaient Fontenay-le-Comte
capitulèrent le 16 septembre 1574; mais, pendant que l'on discutait
les dernières conditions, les catholiques furent introduits dans la ville par
surprise. Les articles, déjà accordés, ne furent pas exécutés.</p>

<p><a name="Footnote_3" id="Footnote_3" href="#FNanchor_3" class="label">[3]</a> Henri Robert de La Mark, duc de Bouillon, mort le 2 décembre 1574.</p>

<p><a name="Footnote_4" id="Footnote_4" href="#FNanchor_4" class="label">[4]</a> Cette nouvelle était fausse. Henri, maréchal de Danville, frère puîné du
duc de Montmorenci, est mort à Agde, le 1<sup>er</sup> avril 1614, âgé de soixante-dix
ans.</p>

<p><a name="Footnote_5" id="Footnote_5" href="#FNanchor_5" class="label">[5]</a> Du mariage d'Élisabeth avec le duc d'Alençon.</p>

<hr class="c5" />
</div></div>

<h2>TABLE DES MATIÈRES DU SIXIÈME VOLUME.</h2>

<table border="0" cellpadding="1" cellspacing="1" summary="toc">
<tr>
<th colspan="2"><span class="medium">ANNÉE 1574.</span></th>
</tr>
<tr>
<td>&nbsp;</td>
<td class="tdr">Pages</td>
</tr>
<tr>
<th class="inter">359<sup>e</sup> <i>Dépêche.</i>&mdash;5 janvier.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_1">1</a></td>
</tr>
<tr>
<td>Audience.</td>
<td class="tdr"><a href="#Page_1">1</a></td>
</tr>
<tr>
<td class="tdl">Négociation du mariage d'Elisabeth avec le duc d'Alençon.</td>
<td class="tdr"><a href="#Page_1">1</a></td>
</tr>
<tr>
<td class="tdl">Avis d'une entreprise.</td>
<td class="tdr"><a href="#Page_5">5</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_5">5</a></td>
</tr>
<tr>
<td class="tdl">Et d'Irlande.</td>
<td class="tdr"><a href="#Page_6">6</a></td>
</tr>
<tr>
<th class="inter">360<sup>e</sup> <i>Dépêche.</i>&mdash;12 janvier.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_5">5</a></td>
</tr>
<tr>
<td class="tdl">Nouvelles de la Rochelle.</td>
<td class="tdr"><a href="#Page_7">7</a></td>
</tr>
<tr>
<td class="tdl">Négociation du mariage.</td>
<td class="tdr"><a href="#Page_7">7</a></td>
</tr>
<tr>
<th class="inter">361<sup>e</sup> <i>Dépêche.</i>&mdash;18 janvier.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_11">11</a></td>
</tr>
<tr>
<td class="tdl">Mission du baron d'Aubigny.</td>
<td class="tdr"><a href="#Page_11">11</a></td>
</tr>
<tr>
<td class="tdl">Affaires d'Irlande.</td>
<td class="tdr"><a href="#Page_11">11</a></td>
</tr>
<tr>
<td class="tdl">Nouvelles de la Rochelle.</td>
<td class="tdr"><a href="#Page_12">12</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_14">14</a></td>
</tr>
<tr>
<td class="tdl">Négociation du mariage.</td>
<td class="tdr"><a href="#Page_14">14</a></td>
</tr>
<tr>
<th class="inter">362<sup>e</sup> <i>Dépêche.</i>&mdash;26 janvier.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_16">16</a></td>
</tr>
<tr>
<td class="tdl">Audience.</td>
<td class="tdr"><a href="#Page_14">14</a></td>
</tr>
<tr>
<td class="tdl">Conférence avec l'agent de la Rochelle.</td>
<td class="tdr"><a href="#Page_18">18</a></td>
</tr>
<tr>
<th class="inter">363<sup>e</sup> <i>Dépêche.</i>&mdash;3 février.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_20">20</a></td>
</tr>
<tr>
<td class="tdl">Audience.</td>
<td class="tdr"><a href="#Page_20">20</a></td>
</tr>
<tr>
<td class="tdl">Négociation du mariage, consentement d'Elisabeth à une
entrevue secrète.</td>
<td class="tdr"><a href="#Page_22">22</a></td>
</tr>
<tr>
<th class="inter">364<sup>e</sup> <i>Dépêche.</i>&mdash;9 février.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_24">24</a></td>
</tr>
<tr>
<td class="tdl">Audience.</td>
<td class="tdr"><a href="#Page_25">25</a></td>
</tr>
<tr>
<td class="tdl">Négociation sur l'entrevue.</td>
<td class="tdr"><a href="#Page_25">25</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_29">29</a></td>
</tr>
<tr>
<td class="tdl">État de la négociation du mariage.</td>
<td class="tdr"><a href="#Page_29">29</a></td>
</tr>
<tr>
<th class="inter">365<sup>e</sup> <i>Dépêche</i>.&mdash;15 février.&mdash;</th>
</tr>
<tr>
<td><span class="i2">AU ROI.</span></td>
<td class="tdr">31</td>
</tr>
<tr>
<td class="tdl">Succès du prince d'Orange.</td>
<td class="tdr"><a href="#Page_31">31</a></td>
</tr>
<tr>
<td class="tdl">Affaires d'Ecosse.</td>
<td class="tdr"><a href="#Page_32">32</a></td>
</tr>
<tr>
<td class="tdl">Nouvelles de Marie Stuart.</td>
<td class="tdr"><a href="#Page_34">34</a></td>
</tr>
<tr>
<th class="inter">366<sup>e</sup> <i>Dépêche.</i>&mdash;20 février.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_34">34</a></td>
</tr>
<tr>
<td class="tdl">Conférence avec Burleigh et Walsingham.</td>
<td class="tdr"><a href="#Page_35">35</a></td>
</tr>
<tr>
<td class="tdl">Affaires d'Irlande.</td>
<td class="tdr"><a href="#Page_36">36</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_37">37</a></td>
</tr>
<tr>
<td class="tdl">Négociation du mariage.</td>
<td class="tdr"><a href="#Page_37">37</a></td>
</tr>
<tr>
<th class="inter">367<sup>e</sup> <i>Dépêche.</i>&mdash;26 février.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_39">39</a></td>
</tr>
<tr>
<td class="tdl">Conférence avec Leicester.</td>
<td class="tdr"><a href="#Page_39">39</a></td>
</tr>
<tr>
<td class="tdl">Discontinuation des armemens.</td>
<td class="tdr"><a href="#Page_43">43</a></td>
</tr>
<tr>
<td class="tdl">Dénonciation contre Marie Stuart.</td>
<td class="tdr"><a href="#Page_44">44</a></td>
</tr>
<tr>
<th class="inter">368<sup>e</sup> <i>Dépêche.</i>&mdash;5 mars.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_44">44</a></td>
</tr>
<tr>
<td class="tdl">Conférence avec les députés de Flandre.</td>
<td class="tdr"><a href="#Page_45">45</a></td>
</tr>
<tr>
<td class="tdl">Et avec l'agent de la Rochelle.</td>
<td class="tdr"><a href="#Page_46">46</a></td>
</tr>
<tr>
<td class="tdl">Nouvelles d'Irlande.</td>
<td class="tdr"><a href="#Page_48">48</a></td>
</tr>
<tr>
<th class="inter">369<sup>e</sup> <i>Dépêche.</i>&mdash;7 mars.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_49">49</a></td>
</tr>
<tr>
<td class="tdl">Reprise d'armes en France.</td>
<td class="tdr"><a href="#Page_49">49</a></td>
</tr>
<tr>
<td class="tdl">Avis d'une entreprise sur Calais.</td>
<td class="tdr"><a href="#Page_51">51</a></td>
</tr>
<tr>
<th class="inter">370<sup>e</sup> <i>Dépêche.</i>&mdash;17 mars.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_52">52</a></td>
</tr>
<tr>
<td>Audience.</td>
<td class="tdr"><a href="#Page_52">52</a>
<span class="pagenum"><a id="Page_508"> 508</a></span></td>
</tr>
<tr>
<td class="tdl">Consentement du roi à l'entrevue.</td>
<td class="tdr"><a href="#Page_53">53</a></td>
</tr>
<tr>
<td class="tdl">Effet produit par la reprise d'armes en France.</td>
<td class="tdr"><a href="#Page_57">57</a></td>
</tr>
<tr>
<td class="tdl">Réponse d'Elisabeth sur l'entrevue.</td>
<td class="tdr"><a href="#Page_57">57</a></td>
</tr>
<tr>
<th class="inter">371<sup>e</sup> <i>Dépêche.</i>&mdash;23 mars.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_61">61</a></td>
</tr>
<tr>
<td class="tdl">Troubles de France.</td>
<td class="tdr"><a href="#Page_62">62</a></td>
</tr>
<tr>
<td class="tdl">Craintes inspirées par Montgommery.</td>
<td class="tdr"><a href="#Page_62">62</a></td>
</tr>
<tr>
<td class="tdl">Affaires d'Ecosse.</td>
<td class="tdr"><a href="#Page_63">63</a></td>
</tr>
<tr>
<td class="tdl">Espoir pour Marie Stuart.</td>
<td class="tdr"><a href="#Page_64">64</a></td>
</tr>
<tr>
<th class="inter">372<sup>e</sup> <i>Dépêche.</i>&mdash;28 mars.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_61">61</a></td>
</tr>
<tr>
<td class="tdl">Mésintelligences à la cour de France.</td>
<td class="tdr"><a href="#Page_65">65</a></td>
</tr>
<tr>
<td class="tdl">Soupçons contre Montgommery.</td>
<td class="tdr"><a href="#Page_67">67</a></td>
</tr>
<tr>
<th class="inter">373<sup>e</sup> <i>Dépêche.</i>&mdash;2 avril.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_68">68</a></td>
</tr>
<tr>
<td class="tdl">Audience.</td>
<td class="tdr"><a href="#Page_68">68</a></td>
</tr>
<tr>
<td class="tdl">Descente de Montgommery en France.</td>
<td class="tdr"><a href="#Page_69">69</a></td>
</tr>
<tr>
<td class="tdl">Assurance d'amitié de la part d'Elisabeth.</td>
<td class="tdr"><a href="#Page_71">71</a></td>
</tr>
<tr>
<th class="inter">374<sup>e</sup> <i>Dépêche.</i>&mdash;6 avril.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_73">73</a></td>
</tr>
<tr>
<td class="tdl">Protestation sur l'entreprise de Montgommery.</td>
<td class="tdr"><a href="#Page_73">73</a></td>
</tr>
<tr>
<td class="tdl">Armemens de Londres dirigés contre I'Espagne.</td>
<td class="tdr"><a href="#Page_75">75</a></td>
</tr>
<tr>
<td class="tdl">Nouvelles de Flandre et d'Ecosse.</td>
<td class="tdr"><a href="#Page_75">75</a></td>
</tr>
<tr>
<td class="tdl">Bonnes dispositions pour Marie Stuart.</td>
<td class="tdr"><a href="#Page_76">76</a></td>
</tr>
<tr>
<th class="inter">375<sup>e</sup> <i>Dépêche.</i>&mdash;15 avril.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_77">77</a></td>
</tr>
<tr>
<td class="tdl">Prise de Carentan par Montgommery.</td>
<td class="tdr"><a href="#Page_77">77</a></td>
</tr>
<tr>
<td class="tdl">Négociation du mariage.</td>
<td class="tdr"><a href="#Page_78">78</a></td>
</tr>
<tr>
<th class="inter">376<sup>e</sup> <i>Dépêche.</i>&mdash;19 avril.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_80">80</a></td>
</tr>
<tr>
<td class="tdl">Motifs de Montgommery.</td>
<td class="tdr"><a href="#Page_80">80</a></td>
</tr>
<tr>
<td class="tdl">Fuite du prince de Condé.</td>
<td class="tdr"><a href="#Page_81">81</a></td>
</tr>
<tr>
<td class="tdl">Négociation faite par La Noue.</td>
<td class="tdr"><a href="#Page_81">81</a></td>
</tr>
<tr>
<td class="tdl">Armemens des Anglais.</td>
<td class="tdr"><a href="#Page_82">82</a></td>
</tr>
<tr>
<td class="tdl">Arrestation du duc d'Alençon et du roi de Navarre.</td>
<td class="tdr"><a href="#Page_83">83</a></td>
</tr>
<tr>
<th class="inter">377<sup>e</sup> <i>Dépêche.</i>&mdash;24 avril.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_83">83</a></td>
</tr>
<tr>
<td>Audience.</td>
<td class="tdr"><a href="#Page_84">84</a></td>
</tr>
<tr>
<td class="tdl">Délibération du conseil.</td>
<td class="tdr"><a href="#Page_90">90</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_91">91</a></td>
</tr>
<tr>
<td class="tdl">Désir d'Elisabeth de voir la paix succéder en France.</td>
<td class="tdr"><a href="#Page_91">91</a></td>
</tr>
<tr>
<td class="tdl"><i>Mémoire.</i> Négociation de Montgommery et La Noue.</td>
<td class="tdr"><a href="#Page_92">92</a></td>
</tr>
<tr>
<th class="inter">378<sup>e</sup> <i>Dépêche.</i>&mdash;30 avril.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_94">94</a></td>
</tr>
<tr>
<td class="tdl">Nouveaux détails d'audience.</td>
<td class="tdr"><a href="#Page_94">94</a></td>
</tr>
<tr>
<td class="tdl">Armemens faits à Londres.</td>
<td class="tdr"><a href="#Page_95">95</a></td>
</tr>
<tr>
<td class="tdl">Nouvelles d'Irlande.</td>
<td class="tdr"><a href="#Page_96">96</a></td>
</tr>
<tr>
<th class="inter">379<sup>e</sup> <i>Dépêche.</i>&mdash;3 mai.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_97">97</a></td>
</tr>
<tr>
<td>Audience.</td>
<td class="tdr"><a href="#Page_97">97</a></td>
</tr>
<tr>
<td class="tdl">Désignation du capitaine Leython pour passer en France.</td>
<td class="tdr"><a href="#Page_99">99</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_101">101</a></td>
</tr>
<tr>
<td class="tdl">Recommandation d'un bon accueil pour le capitaine Leython.</td>
<td class="tdr"><a href="#Page_102">102</a></td>
</tr>
<tr>
<th class="inter">380<sup>e</sup> <i>Dépêche.</i>&mdash;10 mai.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_103">103</a></td>
</tr>
<tr>
<td>Audience.</td>
<td class="tdr"><a href="#Page_103">103</a></td>
</tr>
<tr>
<td class="tdl">Complot de Saint-Germain, arrestation de Coconas et La Mole.</td>
<td class="tdr"><a href="#Page_104">104</a></td>
</tr>
<tr>
<td class="tdl">Arrestation de M<sup>rs</sup> de Montmorenci et de Cossé.</td>
<td class="tdr"><a href="#Page_109">109</a></td>
</tr>
<tr>
<th class="inter">381<sup>e</sup> <i>Dépêche.</i>&mdash;16 mai.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_110">110</a></td>
</tr>
<tr>
<td class="tdl">Changement d'Elisabeth.</td>
<td class="tdr"><a href="#Page_110">110</a></td>
</tr>
<tr>
<td class="tdl">Exécution de Coconas et La Mole.</td>
<td class="tdr"><a href="#Page_111">111</a></td>
</tr>
<tr>
<td class="tdl">Sollicitations de Montgommery.</td>
<td class="tdr"><a href="#Page_112">112</a></td>
</tr>
<tr>
<td>Audience.</td>
<td class="tdr"><a href="#Page_113">113</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_117">117</a></td>
</tr>
<tr>
<td class="tdl">Négociation du mariage.</td>
<td class="tdr"><a href="#Page_117">117</a></td>
</tr>
<tr>
<th class="inter">382<sup>e</sup> <i>Dépêche.</i>&mdash;23 mai.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_119">119</a></td>
</tr>
<tr>
<td>Audience.</td>
<td class="tdr"><a href="#Page_120">120</a></td>
</tr>
<tr>
<td class="tdl">Continuation des armemens.</td>
<td class="tdr"><a href="#Page_121">121</a></td>
</tr>
<tr>
<td class="tdl">Instructions de Leython.</td>
<td class="tdr"><a href="#Page_121">121</a></td>
</tr>
<tr>
<td class="tdl">Nouvelles de Marie Stuart.</td>
<td class="tdr"><a href="#Page_122">122</a>
<span class="pagenum"><a id="Page_509"> 509</a></span></td>
</tr>
<tr>
<th class="inter">383<sup>e</sup> <i>Dépêche.</i>&mdash;29 mai.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_124">124</a></td>
</tr>
<tr>
<td class="tdl">Armemens contre l'Espagne.</td>
<td class="tdr"><a href="#Page_124">124</a></td>
</tr>
<tr>
<td class="tdl">Nouvelles d'Allemagne et d'Ecosse.</td>
<td class="tdr"><a href="#Page_125">125</a></td>
</tr>
<tr>
<td class="tdl">Expédition du capitaine Montdurant.</td>
<td class="tdr"><a href="#Page_126">126</a></td>
</tr>
<tr>
<th class="inter">384<sup>e</sup> <i>Dépêche.</i>&mdash;4 juin.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_127">127</a></td>
</tr>
<tr>
<td class="tdl">Armemens de M<sup>e</sup> Grinvil.</td>
<td class="tdr"><a href="#Page_127">127</a></td>
</tr>
<tr>
<td class="tdl">Résolution des Anglais de combattre la flotte d'Espagne.</td>
<td class="tdr"><a href="#Page_129">129</a></td>
</tr>
<tr>
<td class="tdl">Avis d'un complot contre le roi.</td>
<td class="tdr"><a href="#Page_130">130</a></td>
</tr>
<tr>
<th class="inter">385<sup>e</sup> <i>Dépêche.</i>&mdash;8 juin.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_131">131</a></td>
</tr>
<tr>
<td>Audience.</td>
<td class="tdr"><a href="#Page_131">131</a></td>
</tr>
<tr>
<td class="tdl">Affaire de Coconas et La Mole.</td>
<td class="tdr"><a href="#Page_133">133</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_138">138</a></td>
</tr>
<tr>
<td class="tdl">Nouvelle de la mort du roi.</td>
<td class="tdr"><a href="#Page_138">138</a></td>
</tr>
<tr>
<th class="inter">386<sup>e</sup> <i>Dépêche.</i>&mdash;13 juin.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_140">140</a></td>
</tr>
<tr>
<td class="tdl">Retard d'audience.</td>
<td class="tdr"><a href="#Page_140">140</a></td>
</tr>
<tr>
<td class="tdl">Montgommery prisonnier.</td>
<td class="tdr"><a href="#Page_142">142</a></td>
</tr>
<tr>
<td class="tdl">Succès de Montdurant.</td>
<td class="tdr"><a href="#Page_143">143</a></td>
</tr>
<tr>
<td class="tdl">Reprise des armemens.</td>
<td class="tdr"><a href="#Page_144">144</a></td>
</tr>
<tr>
<th class="inter">387<sup>e</sup> <i>Dépêche.</i>&mdash;18 juin.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_145">145</a></td>
</tr>
<tr>
<td class="tdl">Hésitation des Anglais.</td>
<td class="tdr"><a href="#Page_146">146</a></td>
</tr>
<tr>
<td class="tdl">Nouvelles de France.</td>
<td class="tdr"><a href="#Page_147">147</a></td>
</tr>
<tr>
<td class="tdl">Projet des Espagnols de s'emparer du prince d'Ecosse.</td>
<td class="tdr"><a href="#Page_149">149</a></td>
</tr>
<tr>
<th class="inter">388<sup>e</sup> <i>Dépêche.</i>&mdash;21 juin.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_150">150</a></td>
</tr>
<tr>
<td>Audience.</td>
<td class="tdr"><a href="#Page_150">150</a></td>
</tr>
<tr>
<td class="tdl">Communication de la mort du roi.</td>
<td class="tdr"><a href="#Page_150">150</a></td>
</tr>
<tr>
<td class="tdl">Projet sur Calais.</td>
<td class="tdr"><a href="#Page_156">156</a></td>
</tr>
<tr>
<th class="inter">389<sup>e</sup> <i>Dépêche.</i>&mdash;27 juin.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_157">157</a></td>
</tr>
<tr>
<td class="tdl">Nouveaux détails d'audience.</td>
<td class="tdr"><a href="#Page_157">157</a></td>
</tr>
<tr>
<td class="tdl"><i>Mémoire.</i> Changement dans la politique des Anglais.</td>
<td class="tdr"><a href="#Page_160">160</a></td>
</tr>
<tr>
<th class="inter">390<sup>e</sup> <i>Dépêche.</i>&mdash;1<sup>er</sup> juillet.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_162">162</a></td>
</tr>
<tr>
<td class="tdl">Proposition faite à Elisabeth de renouer
l'alliance d'Espagne.</td>
<td class="tdr"><a href="#Page_162">162</a></td>
</tr>
<tr>
<td class="tdl">Mécontentement de Leicester.</td>
<td class="tdr"><a href="#Page_164">164</a></td>
</tr>
<tr>
<td class="tdl">Menaces de représailles sur mer.</td>
<td class="tdr"><a href="#Page_166">166</a></td>
</tr>
<tr>
<td class="tdl">Affaires d'Ecosse.</td>
<td class="tdr"><a href="#Page_166">166</a></td>
</tr>
<tr>
<th class="inter">391<sup>e</sup> <i>Dépêche.</i>&mdash;3 juillet.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_167">167</a></td>
</tr>
<tr>
<td class="tdl">Retour de Leython.</td>
<td class="tdr"><a href="#Page_167">167</a></td>
</tr>
<tr>
<td class="tdl">Prise de Saint-Lô.</td>
<td class="tdr"><a href="#Page_167">167</a></td>
</tr>
<tr>
<td class="tdl">Exécution de Montgommery.</td>
<td class="tdr"><a href="#Page_167">167</a></td>
</tr>
<tr>
<td class="tdl">Intelligence de Marie Stuart et du roi d'Espagne.</td>
<td class="tdr"><a href="#Page_168">168</a></td>
</tr>
<tr>
<td class="tdl">Plaintes des Anglais.</td>
<td class="tdr"><a href="#Page_169">169</a></td>
</tr>
<tr>
<td class="tdl">Déclaration du conseil.</td>
<td class="tdr"><a href="#Page_170">170</a></td>
</tr>
<tr>
<th class="inter">392<sup>e</sup> <i>Dépêche.</i>&mdash;8 juillet.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_171">171</a></td>
</tr>
<tr>
<td class="tdl">Séance du conseil.</td>
<td class="tdr"><a href="#Page_171">171</a></td>
</tr>
<tr>
<td class="tdl">Résolution d'user de représailles sur mer.</td>
<td class="tdr"><a href="#Page_172">172</a></td>
</tr>
<tr>
<td class="tdl">Réponse de l'ambassadeur.</td>
<td class="tdr"><a href="#Page_175">175</a></td>
</tr>
<tr>
<th class="inter">393<sup>e</sup> <i>Dépêche.</i>&mdash;12 juillet.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_178">178</a></td>
</tr>
<tr>
<td class="tdl">Reprise des armemens.</td>
<td class="tdr"><a href="#Page_178">178</a></td>
</tr>
<tr>
<td class="tdl">Intrigues des Espagnols.</td>
<td class="tdr"><a href="#Page_179">179</a></td>
</tr>
<tr>
<td class="tdl"><i>Mémoire.</i> Conférence avec Burleigh,
Leicester et Walsingham.</td>
<td class="tdr"><a href="#Page_181">181</a></td>
</tr>
<tr>
<th class="inter">394<sup>e</sup> <i>Dépêche.</i>&mdash;16 juillet.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_183">183</a></td>
</tr>
<tr>
<td class="tdl">Suspension des armemens.</td>
<td class="tdr"><a href="#Page_183">183</a></td>
</tr>
<tr>
<td class="tdl">Affaires d'Ecosse.</td>
<td class="tdr"><a href="#Page_185">185</a></td>
</tr>
<tr>
<td class="tdl"><i>Mémoire.</i> Communication avec Leicester.</td>
<td class="tdr"><a href="#Page_185">185</a></td>
</tr>
<tr>
<th class="inter">395<sup>e</sup> <i>Dépêche.</i>&mdash;23 juillet.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_187">187</a></td>
</tr>
<tr>
<td class="tdl">Félicitations sur le départ de Pologne.</td>
<td class="tdr"><a href="#Page_187">187</a></td>
</tr>
<tr>
<td>Audience.</td>
<td class="tdr"><a href="#Page_189">189</a></td>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_190">190</a></td>
</tr>
<tr>
<td class="tdl">Nouveaux détails d'audience.</td>
<td class="tdr"><a href="#Page_190">190</a></td>
</tr>
<tr>
<td class="tdl">Réclamations sur les prises.</td>
<td class="tdr"><a href="#Page_196">196</a></td>
</tr>
<tr>
<th class="inter">396<sup>e</sup> <i>Dépêche.</i>&mdash;28 juillet.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_197">197</a></td>
</tr>
<tr>
<td class="tdl">Audience de Mendoce.</td>
<td class="tdr"><a href="#Page_197">197</a></td>
</tr>
<tr>
<td class="tdl">Plaintes contre les Anglais attachés à
l'ambassade en France.</td>
<td class="tdr"><a href="#Page_199">199</a>
<span class="pagenum"><a id="Page_510"> 510</a></span></td>
</tr>
<tr>
<th class="inter">397<sup>e</sup> <i>Dépêche.</i>&mdash;3 août.&mdash;</th>
</tr>
<tr>
<td> <span class="i2">A LA REINE, RÉGENTE.</span></td>
<td class="tdr"><a href="#Page_201">201</a></td>
</tr>
<tr>
<td class="tdl">Arrêt fait à Rouen.</td>
<td class="tdr"><a href="#Page_202">202</a></td>
</tr>
<tr>
<td class="tdl">Nouvelles d'Ecosse et de Marie Stuart.</td>
<td class="tdr"><a href="#Page_204">204</a></td>
</tr>
<tr>
<th class="inter">398<sup>e</sup> <i>Dépêche.</i>&mdash;8 août.&mdash;</th>
</tr>
<tr>
<td> <span class="i2">A LA REINE, RÉGENTE.</span></td>
<td class="tdr"><a href="#Page_204">204</a></td>
</tr>
<tr>
<td class="tdl">Plaintes sur les prises.</td>
<td class="tdr"><a href="#Page_204">204</a></td>
</tr>
<tr>
<td class="tdl">Voyage du roi en Italie.</td>
<td class="tdr"><a href="#Page_206">206</a></td>
</tr>
<tr>
<td class="tdl">Service en mémoire du feu roi.</td>
<td class="tdr"><a href="#Page_206">206</a></td>
</tr>
<tr>
<th class="inter">399<sup>e</sup> <i>Dépêche.</i>&mdash;13 août.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_208">208</a></td>
</tr>
<tr>
<td class="tdl">Irrésolution des Anglais.</td>
<td class="tdr"><a href="#Page_208">208</a></td>
</tr>
<tr>
<td class="tdl">Dispositions des réfugiés.</td>
<td class="tdr"><a href="#Page_210">210</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_211">211</a></td>
</tr>
<tr>
<td class="tdl">Négociation des Pays-Bas.</td>
<td class="tdr"><a href="#Page_211">211</a></td>
</tr>
<tr>
<th class="inter">400<sup>e</sup> <i>Dépêche.</i>&mdash;17 août.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_212">212</a></td>
</tr>
<tr>
<td class="tdl">Préparatifs pour la Rochelle.</td>
<td class="tdr"><a href="#Page_212">212</a></td>
</tr>
<tr>
<td class="tdl">Négociation des Pays-Bas.</td>
<td class="tdr"><a href="#Page_213">213</a></td>
</tr>
<tr>
<th class="inter">401<sup>e</sup> <i>Dépêche.</i>&mdash;24 août.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_214">214</a></td>
</tr>
<tr>
<td class="tdl">Retour du roi en France.</td>
<td class="tdr"><a href="#Page_214">214</a></td>
</tr>
<tr>
<td class="tdl">Demande de rappel.</td>
<td class="tdr"><a href="#Page_216">216</a></td>
</tr>
<tr>
<td class="tdl"><i>Mémoire général</i>. Détails de la
négociation de Mendoce.</td>
<td class="tdr"><a href="#Page_217">217</a></td>
</tr>
<tr>
<th class="inter">402<sup>e</sup> <i>Dépêche.</i>&mdash;28 août.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_225">225</a></td>
</tr>
<tr>
<td class="tdl">Voyage de la reine-mère au-devant du roi.</td>
<td class="tdr"><a href="#Page_225">225</a></td>
</tr>
<tr>
<td class="tdl">Annonce d'audience.</td>
<td class="tdr"><a href="#Page_226">226</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_227">227</a></td>
</tr>
<tr>
<th class="inter">403<sup>e</sup> <i>Dépêche.</i>&mdash;10 septemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_228">228</a></td>
</tr>
<tr>
<td>Audience.</td>
<td class="tdr"><a href="#Page_228">228</a></td>
</tr>
<tr>
<td><i>Mémoire.</i> Détails de l'audience.<br />
  <span class="i2">&mdash;Etat des choses en France.</span><br />
  <span class="i2">&mdash;Arrivée de M<sup>r</sup> de Méru.</span></td>
<td class="tdr"><a href="#Page_229">229</a></td>
</tr>
<tr>
<th class="inter">404<sup>e</sup> <i>Dépêche.</i>&mdash;15 septemb.&mdash;</th>
</tr>
<tr>
<td> <span class="i2">A LA REINE, RÉGENTE.</span></td>
<td class="tdr"><a href="#Page_235">235</a></td>
</tr>
<tr>
<td class="tdl">Traité entre l'Angleterre et l'Espagne.</td>
<td class="tdr"><a href="#Page_235">235</a></td>
</tr>
<tr>
<td class="tdl">Nouvelles de la Rochelle.</td>
<td class="tdr"><a href="#Page_237">237</a></td>
</tr>
<tr>
<td class="tdl">Affaires d'Ecosse.</td>
<td class="tdr"><a href="#Page_238">238</a></td>
</tr>
<tr>
<th class="inter">405<sup>e</sup> <i>Dépêche.</i>&mdash;19 septemb.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_238">238</a></td>
</tr>
<tr>
<td class="tdl">Sollicitations des protestans.</td>
<td class="tdr"><a href="#Page_239">239</a></td>
</tr>
<tr>
<td class="tdl">Fabrique de fausse monnaie.</td>
<td class="tdr"><a href="#Page_241">241</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_242">242</a></td>
</tr>
<tr>
<th class="inter">406<sup>e</sup> <i>Dépêche.</i>&mdash;24 septemb.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_242">242</a></td>
</tr>
<tr>
<td class="tdl">Crainte des Anglais d'une ligue formée par le roi.</td>
<td class="tdr"><a href="#Page_244">244</a></td>
</tr>
<tr>
<td class="tdl">Affaires d'Ecosse.</td>
<td class="tdr"><a href="#Page_245">245</a></td>
</tr>
<tr>
<td class="tdl">Nouvelles d'Irlande.</td>
<td class="tdr"><a href="#Page_246">246</a></td>
</tr>
<tr>
<th class="inter">407<sup>e</sup> <i>Dépêche.</i>&mdash;29 septemb.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_246">246</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_246">246</a></td>
</tr>
<tr>
<td class="tdl">Négociations de M<sup>r</sup> de Méru.</td>
<td class="tdr"><a href="#Page_248">248</a></td>
</tr>
<tr>
<td class="tdl">Arrivée du roi à Lyon.</td>
<td class="tdr"><a href="#Page_250">250</a></td>
</tr>
<tr>
<th class="inter">408<sup>e</sup> <i>Dépêche.</i>&mdash;5 octobre.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_250">250</a></td>
</tr>
<tr>
<td class="tdl">Bonnes dispositions d'Elisabeth.</td>
<td class="tdr"><a href="#Page_251">251</a></td>
</tr>
<tr>
<td class="tdl">Prochain départ de lord de North.</td>
<td class="tdr"><a href="#Page_252">252</a></td>
</tr>
<tr>
<td class="tdl">Pacification de l'Irlande.</td>
<td class="tdr"><a href="#Page_253">253</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_254">254</a></td>
</tr>
<tr>
<th class="inter">409<sup>e</sup> <i>Dépêche.</i>&mdash;10 octobre.&mdash;</th>
</tr>
<tr>
<td><span class="i2">A LA REINE, RÉGENTE.</span></td>
<td class="tdr"><a href="#Page_255">255</a></td>
</tr>
<tr>
<td class="tdl">Conférence avec lord de North.</td>
<td class="tdr"><a href="#Page_255">255</a></td>
</tr>
<tr>
<td class="tdl">Négociation des princes d'Allemagne.</td>
<td class="tdr"><a href="#Page_257">257</a></td>
</tr>
<tr>
<th class="inter">410<sup>e</sup> <i>Dépêche.</i>&mdash;15 octobre.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_258">258</a></td>
</tr>
<tr>
<td class="tdl">Inquiétude des Anglais sur le passage du roi en Italie.</td>
<td class="tdr"><a href="#Page_258">258</a></td>
</tr>
<tr>
<td class="tdl">Leurs efforts pour renouer l'alliance d'Espagne.</td>
<td class="tdr"><a href="#Page_260">260</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_261">261</a></td>
</tr>
<tr>
<th class="inter">411<sup>e</sup> <i>Dépêche.</i>&mdash;20 octobre.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_262">262</a></td>
</tr>
<tr>
<td class="tdl">Instructions de lord de North.</td>
<td class="tdr"><a href="#Page_263">263</a></td>
</tr>
<tr>
<td class="tdl">Négociations avec l'Espagne.</td>
<td class="tdr"><a href="#Page_263">263</a></td>
</tr>
<tr>
<td class="tdl">Sollicitations des protestans.</td>
<td class="tdr"><a href="#Page_264">264</a></td>
</tr>
<tr>
<th class="inter">412<sup>e</sup> <i>Dépêche.</i>&mdash;24 octobre.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_266">266</a></td>
</tr>
<tr>
<td class="tdl">Défiances d'Elisabeth contre le roi.</td>
<td class="tdr"><a href="#Page_266">266</a></td>
</tr>
<tr>
<td class="tdl">Conférence avec l'envoyé d'Espagne.</td>
<td class="tdr"><a href="#Page_268">268</a></td>
</tr>
<tr>
<td class="tdl"><i>Avis à la reine.</i> Conférence avec M<sup>r</sup> de Méru.</td>
<td class="tdr"><a href="#Page_269">269</a>
<span class="pagenum"><a id="Page_511"> 511</a></span></td>
</tr>
<tr>
<th class="inter">413<sup>e</sup> <i>Dépêche.</i>&mdash;29 octobre.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_270">270</a></td>
</tr>
<tr>
<td>Audience.</td>
<td class="tdr"><a href="#Page_270">270</a></td>
</tr>
<tr>
<td class="tdl">Désir d'Elisabeth de conserver l'alliance de France.</td>
<td class="tdr"><a href="#Page_272">272</a></td>
</tr>
<tr>
<th class="inter">414<sup>e</sup> <i>Dépêche.</i>&mdash;3 novemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_275">275</a></td>
</tr>
<tr>
<td class="tdl">Déclaration de Burleigh et Leicester.</td>
<td class="tdr"><a href="#Page_276">276</a></td>
</tr>
<tr>
<td class="tdl">Affaires d'Ecosse.</td>
<td class="tdr"><a href="#Page_278">278</a></td>
</tr>
<tr>
<td class="tdl">Complots contre le roi.</td>
<td class="tdr"><a href="#Page_279">279</a></td>
</tr>
<tr>
<th class="inter">415<sup>e</sup> <i>Dépêche.</i>&mdash;8 novemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_281">281</a></td>
</tr>
<tr>
<td class="tdl">Entreprises contre les ports de France.</td>
<td class="tdr"><a href="#Page_281">281</a></td>
</tr>
<tr>
<td class="tdl">Négociation de l'Espagne.</td>
<td class="tdr"><a href="#Page_284">284</a></td>
</tr>
<tr>
<th class="inter">416<sup>e</sup> <i>Dépêche.</i>&mdash;13 novemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_285">285</a></td>
</tr>
<tr>
<td class="tdl">Conférence avec Leicester.</td>
<td class="tdr"><a href="#Page_285">285</a></td>
</tr>
<tr>
<td class="tdl">Affaires d'Ecosse.</td>
<td class="tdr"><a href="#Page_287">287</a></td>
</tr>
<tr>
<td>Succès remportés par les protestans en France.</td>
<td class="tdr"><a href="#Page_288">288</a></td>
</tr>
<tr>
<td class="tdl"><i>Avis à la reine.</i> Détails de la conférence.</td>
<td class="tdr"><a href="#Page_288">288</a></td>
</tr>
<tr>
<td class="tdl">Phénomène maritime.</td>
<td class="tdr"><a href="#Page_289">289</a></td>
</tr>
<tr>
<th class="inter">417<sup>e</sup> <i>Dépêche.</i>&mdash;18 novemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_290">290</a></td>
</tr>
<tr>
<td class="tdl">Conférence avec des seigneurs.</td>
<td class="tdr"><a href="#Page_290">290</a></td>
</tr>
<tr>
<td class="tdl">Nouvelles de la Rochelle.</td>
<td class="tdr"><a href="#Page_292">292</a></td>
</tr>
<tr>
<td class="tdl">Mécontentement d'Elisabeth contre la comtesse de Lennox.</td>
<td class="tdr"><a href="#Page_293">293</a></td>
</tr>
<tr>
<td class="tdl"><i>Avis à la reine.</i> Conférence avec Walsingham.</td>
<td class="tdr"><a href="#Page_294">294</a></td>
</tr>
<tr>
<th class="inter">418<sup>e</sup> <i>Dépêche.</i>&mdash;22 novemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_295">295</a></td>
</tr>
<tr>
<td class="tdl">Lord de North en France.</td>
<td class="tdr"><a href="#Page_295">295</a></td>
</tr>
<tr>
<td class="tdl">Négociation de la paix.</td>
<td class="tdr"><a href="#Page_297">297</a></td>
</tr>
<tr>
<td class="tdl">Phénomènes atmosphériques.</td>
<td class="tdr"><a href="#Page_298">298</a></td>
</tr>
<tr>
<th class="inter">419<sup>e</sup> <i>Dépêche.</i>&mdash;27 novemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_299">299</a></td>
</tr>
<tr>
<td class="tdl">Danger de Marie Stuart.</td>
<td class="tdr"><a href="#Page_299">299</a></td>
</tr>
<tr>
<td class="tdl">Menée des protestans.</td>
<td class="tdr"><a href="#Page_301">301</a></td>
</tr>
<tr>
<td class="tdl">Prise de Fontenay.</td>
<td class="tdr"><a href="#Page_302">302</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_302">302</a></td>
</tr>
<tr>
<td class="tdl">Changement de résolution des Anglais.</td>
<td class="tdr"><a href="#Page_303">303</a></td>
</tr>
<tr>
<th class="inter">420<sup>e</sup> <i>Dépêche.</i>&mdash;3 décemb.&mdash;</th>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_304">304</a></td>
</tr>
<tr>
<td>Audience.</td>
<td class="tdr"><a href="#Page_305">305</a></td>
</tr>
<tr>
<td><i>Mémoire.</i> Détails de l'audience.</td>
<td class="tdr"><a href="#Page_306">306</a></td>
</tr>
<tr>
<td>Conférence avec le conseil.</td>
<td class="tdr"><a href="#Page_309">309</a></td>
</tr>
<tr>
<th class="inter">421<sup>e</sup> <i>Dépêche.</i>&mdash;7 décemb.&mdash;</th>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_310">310</a></td>
</tr>
<tr>
<td class="tdl">Négociation avec M<sup>r</sup> de Méru.</td>
<td class="tdr"><a href="#Page_310">310</a></td>
</tr>
<tr>
<td class="tdl">Nouvelles de Marie Stuart.</td>
<td class="tdr"><a href="#Page_311">311</a></td>
</tr>
<tr>
<td class="tdl">Retour de lord de North.</td>
<td class="tdr"><a href="#Page_312">312</a></td>
</tr>
<tr>
<td class="tdl"><i>Mémoire.</i> Détails de la négociation avec M<sup>r</sup> de Méru.</td>
<td class="tdr"><a href="#Page_312">312</a></td>
</tr>
<tr>
<th class="inter">422<sup>e</sup> <i>Dépêche.</i>&mdash;12 décemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_316">316</a></td>
</tr>
<tr>
<td class="tdl">Communication avec Walsingham.</td>
<td class="tdr"><a href="#Page_316">316</a></td>
</tr>
<tr>
<td class="tdl">Et avec l'agent de la Rochelle.</td>
<td class="tdr"><a href="#Page_318">318</a></td>
</tr>
<tr>
<td class="tdl"><i>Avis à la reine.</i> Nouvelles de Marie Stuart.</td>
<td class="tdr"><a href="#Page_319">319</a></td>
</tr>
<tr>
<th class="inter">423<sup>e</sup> <i>Dépêche.</i>&mdash;18 décemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_320">320</a></td>
</tr>
<tr>
<td>Audience.</td>
<td class="tdr"><a href="#Page_320">320</a></td>
</tr>
<tr>
<td class="tdl">Propos rapportés par lord de North.</td>
<td class="tdr"><a href="#Page_321">321</a></td>
</tr>
<tr>
<td class="tdl">Emportement d'Elisabeth.</td>
<td class="tdr"><a href="#Page_322">322</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_325">325</a></td>
</tr>
<tr>
<td class="tdl">Vive irritation d'Elisabeth après le retour de lord de North.</td>
<td class="tdr"><a href="#Page_326">326</a></td>
</tr>
<tr>
<th class="inter">424<sup>e</sup> <i>Dépêche.</i>&mdash;24 décemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_327">327</a></td>
</tr>
<tr>
<td class="tdl">Efforts pour empêcher la guerre.</td>
<td class="tdr"><a href="#Page_327">327</a></td>
</tr>
<tr>
<td class="tdl">Nouvelles d'Allemagne et d'Espagne.</td>
<td class="tdr"><a href="#Page_327">327</a></td>
</tr>
<tr>
<td class="tdl">Mise en arrêt de la comtesse de Lennox.</td>
<td class="tdr"><a href="#Page_328">328</a></td>
</tr>
<tr>
<th class="inter">425<sup>e</sup> <i>Dépêche.</i>&mdash;28 décemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_329">329</a></td>
</tr>
<tr>
<td class="tdl">Détails de la précédente audience.</td>
<td class="tdr"><a href="#Page_329">329</a></td>
</tr>
<tr>
<td class="tdl">Demande d'explication.</td>
<td class="tdr"><a href="#Page_334">334</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_335">335</a></td>
</tr>
<tr>
<td class="tdl">Confidences sur les rapports de lord de North.</td>
<td class="tdr"><a href="#Page_335">335</a></td>
</tr>
<tr>
<td class="tdl"><i>Mémoire.</i> Menace d'une guerre générale.</td>
<td class="tdr"><a href="#Page_337">337</a></td>
</tr>
<tr>
<td class="tdl">Complot contre le roi.</td>
<td class="tdr"><a href="#Page_341">341</a></td>
</tr>
<tr>
<td>AU ROI. (<i>lettre secrète</i>).</td>
<td class="tdr"><a href="#Page_343">343</a></td>
</tr>
<tr>
<td class="tdl">Détails sur le complot.</td>
<td class="tdr"><a href="#Page_343">343</a>
<span class="pagenum"><a id="Page_512"> 512</a></span></td>
</tr>
<tr>
<th colspan="2"><p class="center"><span class="medium">ANNÉE 1575.</span></p></th>
</tr>
<tr>
<th class="inter">426<sup>e</sup> <i>Dépêche.</i>&mdash;2 janvier.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_343">343</a></td>
</tr>
<tr>
<td>Audience.</td>
<td class="tdr"><a href="#Page_343">343</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_350">350</a></td>
</tr>
<tr>
<td class="tdl">Demande d'une réponse pour Elisabeth.</td>
<td class="tdr"><a href="#Page_350">350</a></td>
</tr>
<tr>
<th class="inter">427<sup>e</sup> <i>Dépêche.</i>&mdash;7 janvier.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_351">351</a></td>
</tr>
<tr>
<td class="tdl">Maladie de l'ambassadeur.</td>
<td class="tdr"><a href="#Page_352">352</a></td>
</tr>
<tr>
<td class="tdl">Instances pour son rappel.</td>
<td class="tdr"><a href="#Page_352">352</a></td>
</tr>
<tr>
<td class="tdl">Affaires d'Irlande.</td>
<td class="tdr"><a href="#Page_353">353</a></td>
</tr>
<tr>
<td class="tdl">Nouvelles de la Rochelle.</td>
<td class="tdr"><a href="#Page_353">353</a></td>
</tr>
<tr>
<th class="inter">428<sup>e</sup> <i>Dépêche.</i>&mdash;13 janvier.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_354">354</a></td>
</tr>
<tr>
<td class="tdl">Négociation de la paix.</td>
<td class="tdr"><a href="#Page_354">354</a></td>
</tr>
<tr>
<td class="tdl">Mort du duc de Bouillon.</td>
<td class="tdr"><a href="#Page_354">354</a></td>
</tr>
<tr>
<td class="tdl">Et du cardinal de Lorraine.</td>
<td class="tdr"><a href="#Page_355">355</a></td>
</tr>
<tr>
<th class="inter">429<sup>e</sup> <i>Dépêche.</i>&mdash;19 janvier.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_356">356</a></td>
</tr>
<tr>
<td class="tdl">Affaires de Marie Stuart.</td>
<td class="tdr"><a href="#Page_356">356</a></td>
</tr>
<tr>
<td class="tdl">Négociation de la paix.</td>
<td class="tdr"><a href="#Page_357">357</a></td>
</tr>
<tr>
<td class="tdl">Nouvelles des Pays-Bas.</td>
<td class="tdr"><a href="#Page_359">359</a></td>
</tr>
<tr>
<th class="inter">430<sup>e</sup> <i>Dépêche.</i>&mdash;24 janvier.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_360">360</a></td>
</tr>
<tr>
<td>Armemens.</td>
<td class="tdr"><a href="#Page_360">360</a></td>
</tr>
<tr>
<td class="tdl">Nouvelles des Pays-Bas.</td>
<td class="tdr"><a href="#Page_362">362</a></td>
</tr>
<tr>
<td class="tdl">Saisie de lettres concernant Marie Stuart.</td>
<td class="tdr"><a href="#Page_362">362</a></td>
</tr>
<tr>
<th class="inter">431<sup>e</sup> <i>Dépêche.</i>&mdash;29 janvier.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_363">363</a></td>
</tr>
<tr>
<td class="tdl">Secours pour les protestans.</td>
<td class="tdr"><a href="#Page_363">363</a></td>
</tr>
<tr>
<td class="tdl">Projets sur l'Ecosse.</td>
<td class="tdr"><a href="#Page_364">364</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_365">365</a></td>
</tr>
<tr>
<td class="tdl">Instances pour une réponse.</td>
<td class="tdr"><a href="#Page_365">365</a></td>
</tr>
<tr>
<th class="inter">432<sup>e</sup> <i>Dépêche.</i>&mdash;4 février.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_366">366</a></td>
</tr>
<tr>
<td>Audience.</td>
<td class="tdr"><a href="#Page_366">366</a></td>
</tr>
<tr>
<td class="tdl"><i>Avis à la reine-mère.</i></td>
<td class="tdr"><a href="#Page_372">372</a></td>
</tr>
<tr>
<th class="inter">433<sup>e</sup> <i>Dépêche.</i>&mdash;10 février.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_373">373</a></td>
</tr>
<tr>
<td class="tdl">Conférence avec Leicester.</td>
<td class="tdr"><a href="#Page_373">373</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_375">375</a></td>
</tr>
<tr>
<th class="inter">434<sup>e</sup> <i>Dépêche.</i>&mdash;17 février.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_376">376</a></td>
</tr>
<tr>
<td class="tdl">Continuation des armemens.</td>
<td class="tdr"><a href="#Page_377">377</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_378">378</a></td>
</tr>
<tr>
<td class="tdl">Explications sur les rapports de lord de North.</td>
<td class="tdr"><a href="#Page_378">378</a></td>
</tr>
<tr>
<th class="inter">435<sup>e</sup> <i>Dépêche.</i>&mdash;21 février.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_379">379</a></td>
</tr>
<tr>
<td>Audience.</td>
<td class="tdr"><a href="#Page_379">379</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_381">381</a></td>
</tr>
<tr>
<td class="tdl">Sacre et mariage du roi.</td>
<td class="tdr"><a href="#Page_381">381</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_382">382</a></td>
</tr>
<tr>
<td class="tdl">Satisfaction d'Elisabeth.</td>
<td class="tdr"><a href="#Page_382">382</a></td>
</tr>
<tr>
<th class="inter">436<sup>e</sup> <i>Dépêche.</i>&mdash;28 février.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_383">383</a></td>
</tr>
<tr>
<td class="tdl">Détails de la précédente audience.</td>
<td class="tdr"><a href="#Page_383">383</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_387">387</a></td>
</tr>
<tr>
<td class="tdl">Communication faite à Elisabeth.</td>
<td class="tdr"><a href="#Page_387">387</a></td>
</tr>
<tr>
<th class="inter">437<sup>e</sup> <i>Dépêche.</i>&mdash;7 mars.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_390">390</a></td>
</tr>
<tr>
<td>Audience.</td>
<td class="tdr"><a href="#Page_390">390</a></td>
</tr>
<tr>
<td class="tdl">Communication du mariage du roi.</td>
<td class="tdr"><a href="#Page_390">390</a></td>
</tr>
<tr>
<th class="inter">438<sup>e</sup> <i>Dépêche.</i>&mdash;11 mars.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_395">395</a></td>
</tr>
<tr>
<td class="tdl">Mission de La Châtre.</td>
<td class="tdr"><a href="#Page_395">395</a></td>
</tr>
<tr>
<td class="tdl">Offres d'Elisabeth au roi d'Espagne.</td>
<td class="tdr"><a href="#Page_396">396</a></td>
</tr>
<tr>
<td class="tdl">Dispositions pour Marie Stuart.</td>
<td class="tdr"><a href="#Page_397">397</a></td>
</tr>
<tr>
<th class="inter">439<sup>e</sup> <i>Dépêche.</i>&mdash;14 mars.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_398">398</a></td>
</tr>
<tr>
<td class="tdl">Méfiances d'Elisabeth contre La Châtre.</td>
<td class="tdr"><a href="#Page_398">398</a></td>
</tr>
<tr>
<td class="tdl">Rapprochement avec l'Espagne.</td>
<td class="tdr"><a href="#Page_399">399</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_400">400</a></td>
</tr>
<tr>
<th class="inter">440<sup>e</sup> <i>Dépêche.</i>&mdash;20 mars.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_400">400</a></td>
</tr>
<tr>
<td class="tdl">Meilleure disposition d'Elisabeth.</td>
<td class="tdr"><a href="#Page_400">400</a></td>
</tr>
<tr>
<td class="tdl">Affaires d'Irlande.</td>
<td class="tdr"><a href="#Page_401">401</a>
<span class="pagenum"><a id="Page_513"> 513</a></span></td>
</tr>
<tr>
<th class="inter">441<sup>e</sup> <i>Dépêche.</i>&mdash;24 mars.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_403">403</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_404">404</a></td>
</tr>
<tr>
<td class="tdl">Recommandation pour les réfugiés de Rouen.</td>
<td class="tdr"><a href="#Page_405">405</a></td>
</tr>
<tr>
<th class="inter">442<sup>e</sup> <i>Dépêche.</i>&mdash;31 mars.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_405">405</a></td>
</tr>
<tr>
<td class="tdl">Arrivée de La Châtre.</td>
<td class="tdr"><a href="#Page_405">405</a></td>
</tr>
<tr>
<td class="tdl">Sa bonne réception.</td>
<td class="tdr"><a href="#Page_406">406</a></td>
</tr>
<tr>
<th class="inter">443<sup>e</sup> <i>Dépêche.</i>&mdash;7 avril.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_407">407</a></td>
</tr>
<tr>
<td class="tdl">Négociation de La Châtre.</td>
<td class="tdr"><a href="#Page_407">407</a></td>
</tr>
<tr>
<td class="tdl">Renouvellement de la ligue.</td>
<td class="tdr"><a href="#Page_407">407</a></td>
</tr>
<tr>
<th class="inter">444<sup>e</sup> <i>Dépêche.</i>&mdash;15 avril.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_408">408</a></td>
</tr>
<tr>
<td>Audience.</td>
<td class="tdr"><a href="#Page_409">409</a></td>
</tr>
<tr>
<td class="tdl">Détails de la négociation de La Châtre.</td>
<td class="tdr"><a href="#Page_410">410</a></td>
</tr>
<tr>
<td class="tdl">Armemens faits à Saint-Malo.</td>
<td class="tdr"><a href="#Page_412">412</a></td>
</tr>
<tr>
<th class="inter">445<sup>e</sup> <i>Dépêche.</i>&mdash;21 avril.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_413">413</a></td>
</tr>
<tr>
<td class="tdl">Armemens et emprunts.</td>
<td class="tdr"><a href="#Page_413">413</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_415">415</a></td>
</tr>
<tr>
<td class="tdl">Négociation des Pays-Bas.</td>
<td class="tdr"><a href="#Page_415">415</a></td>
</tr>
<tr>
<th class="inter">446<sup>e</sup> <i>Dépêche.</i>&mdash;26 avril.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_416">416</a></td>
</tr>
<tr>
<td class="tdl">Négociation de la paix en France.</td>
<td class="tdr"><a href="#Page_416">416</a></td>
</tr>
<tr>
<td class="tdl">Conférence avec l'agent d'Espagne.</td>
<td class="tdr"><a href="#Page_418">418</a></td>
</tr>
<tr>
<th class="inter">447<sup>e</sup> <i>Dépêche.</i>&mdash;30 avril&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_419">419</a></td>
</tr>
<tr>
<td>Audience.</td>
<td class="tdr"><a href="#Page_419">419</a></td>
</tr>
<tr>
<td class="tdl">Arrivée des députés de Bâle.</td>
<td class="tdr"><a href="#Page_420">420</a></td>
</tr>
<tr>
<td class="tdl">Le roi élu chevalier de la Jarretière.</td>
<td class="tdr"><a href="#Page_421">421</a></td>
</tr>
<tr>
<th class="inter">448<sup>e</sup> <i>Dépêche.</i>&mdash;6 mai.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_422">422</a></td>
</tr>
<tr>
<td class="tdl">Instances des députés de Bâle.</td>
<td class="tdr"><a href="#Page_422">422</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_424">424</a></td>
</tr>
<tr>
<th class="inter">449<sup>e</sup> <i>Dépêche.</i>&mdash;12 mai.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_425">425</a></td>
</tr>
<tr>
<td class="tdl">Négociation des Espagnols.</td>
<td class="tdr"><a href="#Page_426">426</a></td>
</tr>
<tr>
<td class="tdl">Danger de Marie Stuart.</td>
<td class="tdr"><a href="#Page_427">427</a></td>
</tr>
<tr>
<th class="inter">450<sup>e</sup> <i>Dépêche.</i>&mdash;18 mai.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_428">428</a></td>
</tr>
<tr>
<td class="tdl">Sollicitations des protestans.</td>
<td class="tdr"><a href="#Page_428">428</a></td>
</tr>
<tr>
<td class="tdl">Poursuites au sujet de Marie Stuart.</td>
<td class="tdr"><a href="#Page_429">429</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_430">430</a></td>
</tr>
<tr>
<th class="inter">451<sup>e</sup> <i>Dépêche.</i>&mdash;26 mai.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_431">431</a></td>
</tr>
<tr>
<td>Audience.</td>
<td class="tdr"><a href="#Page_431">431</a></td>
</tr>
<tr>
<td class="tdl">Délibération du conseil.</td>
<td class="tdr"><a href="#Page_436">436</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_437">437</a></td>
</tr>
<tr>
<td class="tdl">Détails de l'audience.</td>
<td class="tdr"><a href="#Page_437">437</a></td>
</tr>
<tr>
<th class="inter">452<sup>e</sup> <i>Dépêche.</i>&mdash;2 juin.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_439">439</a></td>
</tr>
<tr>
<td class="tdl">Affaires d'Ecosse.</td>
<td class="tdr"><a href="#Page_440">440</a></td>
</tr>
<tr>
<td class="tdl">Sollicitations pour Marie Stuart.</td>
<td class="tdr"><a href="#Page_440">440</a></td>
</tr>
<tr>
<td class="tdl">Le comte de Killdar prisonnier.</td>
<td class="tdr"><a href="#Page_441">441</a></td>
</tr>
<tr>
<th class="inter">453<sup>e</sup> <i>Dépêche.</i>&mdash;7 juin.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_442">442</a></td>
</tr>
<tr>
<td class="tdl">Négociation de M<sup>r</sup> de Méru.</td>
<td class="tdr"><a href="#Page_442">442</a></td>
</tr>
<tr>
<td class="tdl">Affaires d'Irlande.</td>
<td class="tdr"><a href="#Page_443">443</a></td>
</tr>
<tr>
<th class="inter">454<sup>e</sup> <i>Dépêche.</i>&mdash;12 juin.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_444">444</a></td>
</tr>
<tr>
<td>Audience.</td>
<td class="tdr"><a href="#Page_445">445</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_447">447</a></td>
</tr>
<tr>
<td class="tdl">Détails de l'audience.</td>
<td class="tdr"><a href="#Page_447">447</a></td>
</tr>
<tr>
<th class="inter">455<sup>e</sup> <i>Dépêche.</i>&mdash;17 juin.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_448">448</a></td>
</tr>
<tr>
<td class="tdl">Secours envoyés aux protestans.</td>
<td class="tdr"><a href="#Page_448">448</a></td>
</tr>
<tr>
<td class="tdl">Refroidissement entre Elisabeth et le prince d'Orange.</td>
<td class="tdr"><a href="#Page_450">450</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_451">451</a></td>
</tr>
<tr>
<th class="inter">456<sup>e</sup> <i>Dépêche.</i>&mdash;26 juin.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_451">451</a></td>
</tr>
<tr>
<td class="tdl">Détails de la précédente audience.</td>
<td class="tdr"><a href="#Page_451">451</a></td>
</tr>
<tr>
<th class="inter">457<sup>e</sup> <i>Dépêche.</i>&mdash;1<sup>er</sup> juillet.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_455">455</a></td>
</tr>
<tr>
<td class="tdl">Convalescence du roi.</td>
<td class="tdr"><a href="#Page_455">455</a></td>
</tr>
<tr>
<td class="tdl">Bruit de la mort de Danville.</td>
<td class="tdr"><a href="#Page_455">455</a></td>
</tr>
<tr>
<td class="tdl">Départ de M<sup>r</sup> de Méru.</td>
<td class="tdr"><a href="#Page_456">456</a></td>
</tr>
<tr>
<th class="inter">458<sup>e</sup> <i>Dépêche.</i>&mdash;4 juillet.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_457">457</a></td>
</tr>
<tr>
<td class="tdl">Prises faites sur les Anglais par ceux de Saint-Malo.</td>
<td class="tdr"><a href="#Page_458">458</a>
<span class="pagenum"><a id="Page_514"> 514</a></span></td>
</tr>
<tr>
<td class="tdl">Menaces de guerre contre Flessingue.</td>
<td class="tdr"><a href="#Page_459">459</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_459">459</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_460">460</a></td>
</tr>
<tr>
<td class="tdl">Nécessité de donner satisfaction sur les nouvelles prises.</td>
<td class="tdr"><a href="#Page_460">460</a></td>
</tr>
<tr>
<th class="inter">459<sup>e</sup> <i>Dépêche.</i>&mdash;8 juillet.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_461">461</a></td>
</tr>
<tr>
<td class="tdl">Conférence avec Burleigh.</td>
<td class="tdr"><a href="#Page_461">461</a></td>
</tr>
<tr>
<td class="tdl">Nouvelles d'Ecosse.</td>
<td class="tdr"><a href="#Page_464">464</a></td>
</tr>
<tr>
<td class="tdl">Révolte contre Morton.</td>
<td class="tdr"><a href="#Page_464">464</a></td>
</tr>
<tr>
<th class="inter">460<sup>e</sup> <i>Dépêche.</i>&mdash;13 juillet.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_465">465</a></td>
</tr>
<tr>
<td>Audience.</td>
<td class="tdr"><a href="#Page_465">465</a></td>
</tr>
<tr>
<td class="tdl">Résolution du roi à l'égard de Fitz-Maurice.</td>
<td class="tdr"><a href="#Page_466">466</a></td>
</tr>
<tr>
<td class="tdl">Assurance d'amitié donnée par Elisabeth et le conseil.</td>
<td class="tdr"><a href="#Page_472">472</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_472">472</a></td>
</tr>
<tr>
<td class="tdl">Proposition de reprendre la négociationdu mariage.</td>
<td class="tdr"><a href="#Page_472">472</a></td>
</tr>
<tr>
<th class="inter">461<sup>e</sup> <i>Dépêche.</i>&mdash;19 juillet.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_473">473</a></td>
</tr>
<tr>
<td class="tdl">Satisfaction d'Elisabeth.</td>
<td class="tdr"><a href="#Page_473">473</a></td>
</tr>
<tr>
<td class="tdl">Nouvelles de France.</td>
<td class="tdr"><a href="#Page_475">475</a></td>
</tr>
<tr>
<td class="tdl">Bonnes dispositions pour Marie Stuart.</td>
<td class="tdr"><a href="#Page_475">475</a></td>
</tr>
<tr>
<th class="inter">462<sup>e</sup> <i>Dépêche.</i>&mdash;24 juillet.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_476">476</a></td>
</tr>
<tr>
<td class="tdl">Demande de réparation pour les prises de Saint-Malo.</td>
<td class="tdr"><a href="#Page_476">476</a></td>
</tr>
<tr>
<td class="tdl">Combat sur les frontières d'Ecosse.</td>
<td class="tdr"><a href="#Page_478">478</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_478">478</a></td>
</tr>
<tr>
<td class="tdl">Séjour d'Elisabeth dans la maison de Leicester.</td>
<td class="tdr"><a href="#Page_478">478</a></td>
</tr>
<tr>
<th class="inter">463<sup>e</sup> <i>Dépêche.</i>&mdash;1<sup>er</sup> août.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_480">480</a></td>
</tr>
<tr>
<td class="tdl">Affaires d'Ecosse.</td>
<td class="tdr"><a href="#Page_480">480</a></td>
</tr>
<tr>
<td class="tdl">Instances des protestans.</td>
<td class="tdr"><a href="#Page_481">481</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_483">483</a></td>
</tr>
<tr>
<td class="tdl">Négociation du mariage.</td>
<td class="tdr"><a href="#Page_483">483</a></td>
</tr>
<tr>
<th class="inter">464<sup>e</sup> <i>Dépêche.</i>&mdash;6 août.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_484">484</a></td>
</tr>
<tr>
<td class="tdl">Communication confidentielle sur la négociation du mariage.</td>
<td class="tdr"><a href="#Page_484">484</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_488">488</a></td>
</tr>
<tr>
<td class="tdl">Doute sur les intentions de la reine au sujet
de cette négociation.</td>
<td class="tdr"><a href="#Page_488">488</a></td>
</tr>
<tr>
<th class="inter">465<sup>e</sup> <i>Dépêche.</i>&mdash;13 août.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_489">489</a></td>
</tr>
<tr>
<td class="tdl">Nouveaux armemens.</td>
<td class="tdr"><a href="#Page_489">489</a></td>
</tr>
<tr>
<td class="tdl">Hollandais brûlés vifs pour crime d'hérésie.</td>
<td class="tdr"><a href="#Page_490">490</a></td>
</tr>
<tr>
<td class="tdl">Méfiance contre les Anglais.</td>
<td class="tdr"><a href="#Page_491">491</a></td>
</tr>
<tr>
<th class="inter">466<sup>e</sup> <i>Dépêche.</i>&mdash;20 août.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_492">492</a></td>
</tr>
<tr>
<td class="tdl">Arrivée de Castelnau.</td>
<td class="tdr"><a href="#Page_492">492</a></td>
</tr>
<tr>
<td class="tdl">Affaires de l'Irlande.</td>
<td class="tdr"><a href="#Page_492">492</a></td>
</tr>
<tr>
<td>Armemens.</td>
<td class="tdr"><a href="#Page_494">494</a></td>
</tr>
<tr>
<td class="tdl">Mission donnée à l'ambassadeur de se rendre
auprès de Marie Stuart et en Ecosse.</td>
<td class="tdr"><a href="#Page_495">495</a></td>
</tr>
<tr>
<th class="inter">467<sup>e</sup> <i>Dépêche.</i>&mdash;27 août.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_495">495</a></td>
</tr>
<tr>
<td class="tdl">Nouvelles du prince de Condé.</td>
<td class="tdr"><a href="#Page_496">496</a></td>
</tr>
<tr>
<td class="tdl">Secours pour les protestans.</td>
<td class="tdr"><a href="#Page_497">497</a></td>
</tr>
<tr>
<td class="tdl">Incursion en Ecosse.</td>
<td class="tdr"><a href="#Page_497">497</a></td>
</tr>
<tr>
<td class="tdl">Craintes pour Marie Stuart.</td>
<td class="tdr"><a href="#Page_497">497</a></td>
</tr>
<tr>
<th class="inter">468<sup>e</sup> <i>Dépêche.</i>&mdash;10 septemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_498">498</a></td>
</tr>
<tr>
<td class="tdl">Présentation de Castelnau.</td>
<td class="tdr"><a href="#Page_498">498</a></td>
</tr>
<tr>
<td class="tdl">Négociation du mariage.</td>
<td class="tdr"><a href="#Page_499">499</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_500">500</a></td>
</tr>
<tr>
<td class="tdl">Détails de l'audience.</td>
<td class="tdr"><a href="#Page_500">500</a></td>
</tr>
<tr>
<th class="inter">469<sup>e</sup> <i>Dépêche.</i>&mdash;20 septemb.&mdash;</th>
</tr>
<tr>
<td><span class="i2">AU ROI.</span></td>
<td class="tdr"><a href="#Page_501">501</a></td>
</tr>
<tr>
<td class="tdl">Réponse sur le mariage.</td>
<td class="tdr"><a href="#Page_502">502</a></td>
</tr>
<tr>
<td class="tdl">Audience de congé.</td>
<td class="tdr"><a href="#Page_503">503</a></td>
</tr>
<tr>
<td class="tdl">Méfiance contre les Anglais.</td>
<td class="tdr"><a href="#Page_504">504</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_505">505</a></td>
</tr>
<tr>
<td class="tdl">Etat de la négociation du mariage.</td>
<td class="tdr"><a href="#Page_505">505</a></td>
</tr>
</table>

<p class="p2 center small">FIN DE LA TABLE DU SIXIÈME VOLUME ET DERNIER DES
DÉPÊCHES DE LA MOTHE FÉNÉLON.</p>

</body>
</html>
